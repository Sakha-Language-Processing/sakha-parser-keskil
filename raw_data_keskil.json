[
  {
    "title": "«Хатан» кулууп кроссфитка саха көрүҥнэрин киллэрэр",
    "date": "18.11.2020",
    "url": "http://keskil14.ru/hatan-kuluup-krossfitka-saha-k-r-nerin-killerer/",
    "raw_text": [
      "Нам улууһугар функциональнай многоборьеҕа саха спордун көрүҥнэрин киллэрбит «Хатан» кулууп салайааччыта Афанасий Назаров бу күннэргэ дьарыктарын сөргүтэр. Пандемия былааннаабыт үлэтин төһө да атахтаатар, РФ Президенин Гранын кыайыылааҕа туруоруммут соруктарын толорор санаалаах. Соторутааҕыта оҕолорго аналлаах биэс видеоуруок YouTube-ханаалга оҥорон укта. Тускутугар туһаныҥ!",
      "Сахалыы спорт көрүҥнэрэ биһиги норуоппут барҕа баайа. Өбүгэлэрбит киһи этин-сиинин, күүһүн-күдэҕин бэйэтин айылҕатынан сөпкө сайыннарар үйэлэргэ муспут мындыр билиилэрин тутан хаалбыт дьоллоохпут. Дэлэҕэ даҕаны «Дети Азии» күрэххэ кыттыбыт өрөспүүбүлүкэбит оҕолорун сүүмэрдэммит хамаандаларын доруобуйаларын туругун бэрэбиэркэлии кэлбит Москва спортивнай быраастара ону бигэргэтиэхтэрэ дуо? Кинилэр саамай үчүгэй доруобуйалаахтарынан национальнай көрүҥнэринэн дьарыктанааччылары ааттыыллара.",
      "Оттон кроссфит — аныгы көрүҥ. Бу спорду айбыт Америка исписэлиистэрэ киһи кыаҕа муҥура суоҕун, оттон организм сөптөөх дьарыктан туруга биллэ тупсарын дакаастаабыттара. Афанасий Саха сиригэр бу көрүҥү тупсарыыга, саҥа сүүрээни киллэриигэ бастакы холонууну оҥорбута — кэскиллээх дьыала! Баҕар бу саҕалааһын Россияҕа киэҥ биһирэбили, сэҥээриини ылыаҕа.",
      "— Бырайыак олоххо киириитэ коронавирус пандемията мэһэйдээн, бытаарда уонна мөлтөөтө. Ол да буоллар кыралаан былааннаммыт үлэбитин ыытабыт. Тэрээһиннэри эһиилги сылга көһөрдүбүт. Билигин хас биирдии киһи доруобуйатын көрүнэрэ, иммунитетын бөҕөргөтөрө эти-хааны эрчийии хайаан да наада. Кроссфитка үчүгэйэ диэн туох да улахан инвентарьа, анал формата суох дьиэ усулуобуатыгар да дьарыктаныахха сөп. Атын көрүҥнэртэн уратыта диэн — түмүгэ таһыччы үрдүк, — диир Афанасий.",
                "Кини кэпсииринэн көннөрү дьарыкка тутум эргиир эрчиллиилэрин киллэриэҕиттэн, дьарыктанааччылар санныларын, систэрин  былчыҥнара имигэс буолбут.  Штанга көтөҕөллөрүгэр саннылара кыайан сөпкө хамсаабатын көннөрбүт.  Мас тардыһыы илии, сис, атах былчыҥнарын лаппа сайыннарбыт.",
                "Ыстаҥа дьарыктанааччылар кылгас былчыҥнарын сайыннарбыт. Туумбаҕа тахсыыныы, миэстэттэн ыстаныылары тупсарбыт. Кылгас кэрчиккэ сүүрэргэ, эргиллэн кэлиилэригэр түргэн туттуу ирдэнэр. Маныаха хапсаҕай сымса оҥортообут. Онон саха спордун аныгытытан биэрдэххэ сайдар, саҥа саҕахтарга тахсар суолу кроссфит арыйар кыахтаах.",
           "Бэйэ инф."
    ]
  },
  {
    "title": "Оҕолор ханнык блогердары сөбүлээн көрөллөрүн кэпсииллэр",
    "date": "17.11.2020",
    "url": "http://keskil14.ru/o-olor-hannyk-blogerdary-s-b-leen-k-r-ll-r-n-kepsiiller/",
    "raw_text": [
      "“Блогер диэн кимий?” диэн ыйытыыга билигин хас биирдии оҕо эппиэттиир кыахтаах. Блогер буолуу – ураты талаан. Дьон-сэргэ болҕомтотун тардар интэриэһинэй постары суруйар, күннээҕи олоҕуттан хаартыскалары, видеолары таһаартыыр кыах киһи аайы бэриллибэт. Бүгүн кинилэр баар буолан, биһиги олохпут чаҕылхай, сэргэх диэтэхпинэ, бука, сыыспатым буолуо. Ону тэҥэ оҕо үксэ блогер буолуон баҕарар. Сөбүлүүр дьоруойун үтүктэр, өрө тутар.",
           "Артур Томскай,  Дьокуускай 7 №-дээх орто оскуолатын V “В” кылааһын үөрэнээччитэ:",
      "— Мин сааһым 12. Хас биирдии аныгы оҕо сиэринэн Интэриниэт ситимигэр Youtube ханаалга чаастатык киирэбин. Ли Сяо диэн Россия блогерын интэриэһиргээн көрөбүн. Кини дьиэтигэр саһыл иитэр. Ол туһунан кэпсиир. Мин кыыллары наһаа сөбүлүүбүн. Миэхэ дьиэбэр Лаки диэн ааттаах мэник-тэник ыттаахпын. Биһиги олус доҕордуубут. Киниэхэ туспа Инстаграм страницалаах. Ону тэҥэ компьютерга оонньуубун. “Nerkin” диэн блогер “Minecraft” диэн аатырбыт оонньуу туһунан дьоҥҥо кэпсиир. Мин итиннэ бэйэм виртуальнай эйгэбин тэрийэн оонньуубун. Олус элбэх дьиэлээхпин, замоктаахпын. Миллиардынан харчылаахпын. Өссө “Slivkishow” диэн лайфхактардаах страницаны сөбүлээн кэтиибин. Биири да боруобалыы иликпин да буоллар, олус туһалаахтар диэн бэлиэтиибин. “Mamix” диэн эксперементатор-блогер эмиэ олус интэриэһинэй ханааллаах. Кини олус өйдөөх буолан, физика эксперименнэрин оҥорор. Саха сирин блогердарыттан, хомойуох иһин, кими да билбэппин.",
      "— Блогер диэн Интэриниэт нөҥүө сөбүлүүр дьарыгын туһунан атын дьоҥҥо кэпсиир киһи. Санаатын олус интэриэһинэйдик үллэстиэхтээх дии саныыбын. Оччоҕо эрэ элбэх сурутааччыланар.",
      "— Мин 10 мөлүйүөнтэн кырата суох сурутааччылаах биллэр-көстөр блогер буолуохпун баҕарабын. Видео-оонньуулары олус сөбүлүүбүн. Ол иһин тус бэйэм видео-оонньууларбын айан таһаарыам этэ. Мин Twitter, Instagram, Youtube, Discord ситимнэринэн туттабын. Сайыҥҥы сынньалаҥ кэмигэр ийэм төһө көҥүллүүрүнэн, төһө баҕар олоруохпун сөп. Үөрэх кэмигэр барыта эрэсииминэн буолааччы.",
           "Маша Оконешникова, Майатааҕы В.П.Ларионов аатынан орто оскуола V “А” кылааһын үөрэнээччитэ:",
      "— Мин Instagram, Tik-Tok уонна Youtube көрөрбүн сөбүлүүбүн. Чуолаан рак ыарыы утары охсуһар күүстээх санаалаах Каришаны – @karishka.k.08, “Роблокска” оонньуур, интэриэһинэй, күлүүлээх видеолары устар Женяша Ларионованы – @jenyashayt, “Сute fox”, страницаларын ордорон көрөбүн. Бэйэм тик-тогунан үҥкүүлээн видеоҕа устабын уонна табаарыстарбын кытары үллэстэбин. Блогер буолуохпун олус баҕарабын. 100 тыһыынча сурутааччыланыам этэ. Лайки уонна Роблокс устуом этэ. Сотору кэминэн баҕа санаам туоларын туһугар кыра саҕалааһыннарбын оҥоруом. Билигин Интэриниэккэ оҕо интэриэһиргиирэ барыта баар. Блогердар олус киэҥ фантазиялаахтар. Хас күн аайы видео устан таһаарар эмиэ чэпчэкитэ суох үлэ буоларын өйдүүбүн. Мин төһө да итини барытын сөбүлээтэрбин ийэбэр көмөлөһөрбүн умнубаппын.",
           "Толя Малышев, Чычымахтааҕы С.Р.Кулачиков-Эллэй аатынан орто оскуола VII кылааһын үөрэнээччитэ:",
      "— Россия блогердарыттан Стас Давыдовы көрөрбүн сөбүлүүбүн. Кини Youtube ханаалга “This is Хорошо” диэн блогу ыытар, музыкант, путешественник, матасыыкылынан, бэлисипиэдинэн хатааһылыырын сөбүлүүр. Оттон Саха сирин блогердарын интэриэспинэн көрөбүнараас дьону көрөбүн. Блогер төһөнөн элбэх сурутааччылаах да оччонон биллэр-көстөр, ситиһиилээх. Арай, мин блогер буоларым буоллар үгүс интэриэһинэй ис хоһоонноох видеолары, хаартыскалары угуом этэ. Холобур, атын дойду дьонугар-сэргэтигэр Сахам сирин кэрэ айылҕатын билиһиннэриэм этэ. Ол туризм сайдарыгар туһалыа этэ дии саныыбын.",
      "— Мин сүрүннээн Likee, Instagram, Youtube көрөбүн. Араас оонньууларга оонньуубун. Ол эрээри Интэриниэккэ күнү күннүктээн олорбоппун. Кыра бириэмэни аныыбын. Үксүгэр бэлисипиэт тэбэбин, мотигынан хатааһылыыбын, дьоммор көмөлөһөбүн, айылҕаҕа сылдьабын. Бэйэм саастыылаахтарбар төлөпүөҥҥэ наһаа олорботторугар баҕарабын.  Биир чаастыылаахтарбын алыс интэриниэтинэн үлүһүйүмэҥ диэн ыҥырабын."
    ]
  },
  {
    "title": "Худуоһунньук Афанасий Осипов үтүөкэннээх табаһыт Даарыйаны ойуулаабыта",
    "date": "17.11.2020",
    "url": "http://keskil14.ru/huduo-unnuk-afanasij-osipov-t-kenneeh-taba-yt-daaryjany-ojuulaabyta/",
    "raw_text": [
      "“Күнү быһа түбүгүрэр, дьонун аһатар, ",
      "табаларын маныыр, ол быыһыгар иистэнэр. ",
      "Туох да сүрдээх элэккэй, аламаҕай, ",
      "куруук мичээрдии сылдьар, наҕыл…”.",
      "Бу тылларынан СССР чулуу ойууһута, академик Афанасий Николаевич Осипов Муома оройуонун Улахан Чыыстай нэһилиэгин олохтооҕор, Дьоруой ийэ, Ленин уордьанынан наҕараадаламмыт үтүөкэннээх табаһыкка Дария Дмитриевна Корякинаҕа хоһуйбута. Кини табаһыттары кытта элбэхтик алтыспыт, Дария Корякина ыстаадатыгар элбэхтик ыалдьыттаабыт, бииргэ көһүспүт киһи буолар.",
      "Лүөччүк кэпсээнэ сирдээбитэ",
      "Афанасий Осипов Муома оройуонугар эмиэ хаста да сылдьыбыта.     Муомаҕа тиийиэн иннинэ Усть-Нераҕа Ан-2 сөмөлүөт лүөччүгэ, Семен Аргунов диэн саха киһитэ Афанасийга эппит: «Эн Муомаҕа барыаҥ этэ. Онно от ыйын ортотугар араас кэрэ өҥнөөх сибэккилэр ортолоругар дьэрэкээн ойуулаах араас көстүүмнэрдээх эбээннэр ыһыахтара көрүөхтэн кэрэ буолар. Ону баран уруһуйдууруҥ буоллар». Ол кэпсээни Афанасий Николаевич өйүгэр оҥорон, хараҕар куруук көрө сылдьыбыт. Дьэ кырдьык, бастаан тиийэн баран, улаханнык сөхпүт. Лүөччүк кэпсээбит хартыыната бу илэ дьэрэлийэн турарыттан улаханнык үөрбүт. Афанасий Николаевич ол сылларыттан аҕыннаҕына, Дария Дмитриевна Корякина мэтириэтин оҥорбутун кэпсиирэ. Ити мэтириэт билигин Дьокуускай куоракка Афанасий Осипов хартыыналарын галереятыгар баар.",
           "Афанасий Осипов Дария Корякина туһунан ахтыытыттан быһа тардан…",
      "«Мин 1976 сыллаахха ыам ыйын 13 күнүгэр аан бастаан Муома оройуонугар Чыыстайга “Аартык” диэн ааттаах ыстаадаҕа бөртүлүөтүнэн тиийэн кэлбитим. Онтон 1977 сыл күһүнүгэр Саркычааҥҥа тиийэн, Даарыйалыын билсибитим. Кини олус истиҥ, киэҥ көҕүстээх, күүстээх санаатын, сырдык дууһатын, амарах сүрэхтээҕин кэрэхсээбитим. Кинини Муома дьоно-сэргэтэ күүскэ таптыыр, убаастыыр эбиттэрэ.",
      "Икки сыл кэннэ, 1979 сыллаахха күһүөрү атырдьах ыйыгар, Даарыйа Дмитриевнаҕа “Буукчалкаан” ыстаадаҕа бөртөлүөтүнэн көтөн тиийбитим. Кини бөһүөлэккэ киирээри турарын көрдөһөн хаалларбытым. Уонна дьэ, Хоту дойду киэҥ нэлэмэн сиринэн бииргэ көспүппүт. Ыраах сытар ыстаадаларынан – Дарпирынан, Буурдааҕынан, Кээньэлинаҕынан, Киҥкилиҥҥэ тиийэ. Унньуктаах уһун көһүүбүт кэмигэр Киҥкилиҥҥэ Даарыйа Дмитриевна сөбүлээн олорор томтордоох этэ. Күһүҥҥү көмүс айылҕа тупсан турар кэмигэр кинини ол томторго олорорун уруһуйдаабытым».",
      "Туундара туйгуна, үтүөкэннээх табаһыта",
      "Дария Дмитриевна табаһыт дьиэ кэргэҥҥэ төрөөбүт буолан, кыра эрдэҕиттэн табаһыт үлэтин үчүгэйдик билэрэ. Сайынын өҥүрүк куйааска уучаҕынан, кыһынын ахсынньы аам-даам, тохсунньу тоһуттаҕас тымныыларыттан толлубакка, уҥуора биллибэт киэҥ нэлэмэн туундара устун хорсуннук айанныыра.",
      "Кини кэргэнинээн Егор Ивановичтыын 11 оҕону төрөтөн, көрөн-истэн, үөрэхтээн, үлэһит дьон оҥорон, атахтарыгар туруорбуттара элбэҕи кэпсиир. Оҕолор бары буһуу-таһыы хааннаах, чочуйан оҥорбут курдук үтүө-мааны дьүһүннээх, өй-санаа өттүнэн үөрэҕи-билиини ыларга айылҕаттан анатан кэлбит курдуктара.",
      "Ийэлэрэ табатыттан чуумугар кэллэҕинэ, эмдэй-сэмдэй, улаатан эрэр оҕолоро үөрүүнэн көрсөллөрө. Кини оҕолорун кыра эрдэхтэриттэн чуум үлэтигэр, аһы астыырга, иистэнэргэ үөрэтэрэ. Оҕолор бэйэ-бэйэлэригэр, ийэлэригэр-аҕаларыгар туһа дьоно буола улаатан испиттэрэ.",
      "Дария Дмитриевна хас биирдии табатын, сирин-уотун эҥкилэ суох билэрэ, харыстыыра, ол да иһин олоҕун устатын тухары биир сиргэ ыстаадаҕа олорбута. Кини өр сыллаах, табаҕа эҥкилэ суох үтүө түмүктэрдээх үлэтэ өссө 60-с сылларга Ийэ дойду үрдүкү наҕараадатынан – Ленин уордьанынан бэлиэтэммитэ. Кэлин Дария Дмитриевна төһө даҕаны бочуоттаах сынньалаҥҥа олордор, таптыыр идэтиттэн илиитин араарбатаҕа, үөр табаларын баһылаан-көһүлээн салайа сылдьыбыта.",
      "Үтүөкэннээх табаһыт күүстээх үлэнэн, оҕо иитиитигэр тус холобурунан, дьонугар-сэргэтигэр үйэлэргэ сүппэт албан ааты, үтүө өйдөбүлү хаалларбыта.",
           "Екатерина Иванова."
    ]
  },
  {
    "title": "Айыы алаһатыгар кэпсэтии",
    "date": "14.11.2020",
    "url": "http://keskil14.ru/ajyy-ala-atygar-kepsetii/",
    "raw_text": [
      "Сайдыы саҥа кэрчигэр үктэнэн, аны ватсабынан кэпсэтии үөскээбитэ эмиэ биир туспа үчүгэйдээх. Санаатыҥ да ханна барытыгар тиийэҕин уонна кими баҕарар кытта атах тэпсэ кэпсэтэҕин. Ол онтон быыкаатык быһа тардан иһитиннэриэҕи баҕарыллар.",
      "                                                                                                                                                               3.02.2020. Киһи буолуу туһунан – уон иккис көрүк",
      "-Өксөкүлээхтэн саҕалаан киһи буолуу туһунан кэпсэтии кэҥээн барда. Дьэ аны, саха атын көрүктэрин салгыы билсибэппиэт ? -Анемподист Софроновка тохтуох. Кини саха өйүн-санаатын ис ымпыгар — чымпыгар өтөн киирбит киһи буолар. Таһыттан саба быраҕыы буолбакка, норуот санаатын иһигэр сылдьыбыт уонна ону өрө тутууга үгүс дирбиэнэ-дарбаана суох үлэлээбит дьонтон биирдэрэ. Айымньытын ис хоһооно оннук. -Ханнык айымньылары холобурдуоҥ этэй ? -Чэ, ылан көрүөх, «Олох оонньуура» драманы. Киһини «игрушка жизни» диир кини, ХХ үйэ саҕаланыытыгар. Ити сахха киһи дьиҥ суолтата, анала улам түһэн иһэрэ, ол онтон өрүһүнэр суол көстүбэтэ этиллэр. Болтоһо тойугар ити ордук күүскэ бэриллэр.Итинник иэдээн сатыылаабытын дьоҥҥо аһаҕастык иһитиннэрээччи суос-соҕотох Баһымньы буолар. Кини тылын баһа «Дьааһык киэһэ!». «Киһи өллө, киһи өлөн эрэр» диэччи Баһымньы эрэ. Фридрих Ницше « Бог умер , Бог мертв» диэбитинии иһиллэр.",
      "                                                                                                                                                                                              4.02.2020. Киһи буолуу туһунан – уон үһүс көрүк",
      " — Өксөкүлээх да Алампа да биирдик этэллэр буолбаат ! — Өксөкүлээх саха дьонун инники дьылҕатыгар долгуйбут буоллаҕына, Алампа бу айымньытыгар эрэ буолбакка, атын да суруйууларыгар киһи туһун саныыра бэрт үгүс. Киһи айылгыта уларыйан, төттөрү өттүгэр хайырҕастанан эрэр диир. -ХХ үйэ саҕаланыытыгар киһи бүтүн уонна быстах оҥоһуулаах (искусственнай) олохтонон эрэрэ сороҕу дьиксиннэрдэҕэ, атыттары үөртэҕэ. -Бүтүн оҥоһуулаах олоҕу оҥостуу уонна онон олоруу киһиэхэ, биллэн турар, наһаа ыарахан. Айылҕа ис өттүгэр бэйэ суолун булуу хас биирдиибитигэр ылбычча кыаллыбат. Бу иһин бэлэми үтүктэр, ону батыһан кыһалҕарбакка чэпчэкитик олоруу үгүскэ табыгастаах. Алампа итинтэн мунчаарара көстөр.",
      "05.02.2020",
      "— Ол мунчаарыыта Болтоҕой Уйбаан, Тэмэлдьигэн Миитэрэй кэбилэнэр кэптэригэр ордук күүскэ бэрилиннэҕэ. — Сөпкө этэҕин. «Нууччатымсыйбыт», «Дьүһүн кубулуйумтуо» диэннэргэ ити ордук дьэҥкэтик бэриллэр. -Ол эрээри бу наһаа кыра кээмэйдээх айымньылар дии. Эттээх соҕус эбитэ буоллар дуу. — Айымньы дьиҥ күүһэ кээмэйигэр буолбакка, ис хоһоонугар сытар. Лев Толстой бэйэтин бөдөҥ айымньыларын «Анна Каренина», «Сэрии уонна эйэ» диэннэри сирэн турардаах. Аһары уһун уонна сымсах диэн. Санааны кылгас гына таба этэр — сытыы өй бэлиэтэ. Толстой, ити өттүнэн, Чехов талаанын аһары биһирээбитэ.",
      "06.02.2020",
      "-« Бүдүрүйбүт көммөтүн» тула мөккүөр бөҕөтүн тардаллара эбээт. Киһи эрэ сыыһар, Сүөдэр хайаан көнүө суоҕай диэҥҥэ. Итиннэ эн сыһыаныҥ? -Мин санаабар, бу айымньыга Алампа туруорар проблемата Сүөдэргэ буолбатах. «Киһи буолан төрүүбүн дуу, киһи буолаары дуу » диэҥҥэ сытар. Саха былыргы дилемматыгар. Ити икки аҥы тартарыы кыайан быһаарыллыбат буолбута этиллэр. — ??? -Көр эрэ, Сэмэн оҕонньор 45 сааһыгар 30 саастаах Алаапыйаны кэргэн ылбыт. Олортон айымньы геройа Сүөдэр төрүүр. Бу төрөөн сыттаҕына Айыыһыт кэлэр, куту-сүрү иҥэрээри. Маныаха туран, Айыыһыты бастаан саха абааһыта буулуур. Салгыы нуучча абааһыта кыттыһан, оҕо киһи буолар кэскилин сарбыйаллар. -Саха уонна нуучча абааһыта диэни быһаарыах эрэ. -Бу түбэлтэҕэ Сүөдэр төрөппүттэрэ тугу удьуордаан сылдьаллара ыйыллар. Иккиэннэрин төрдүгэр Айыыһыты атарахсытыы баара көстөр. Чуолаан кинилэр хойутаан ыал буолуулара итинтэн төрүөттээх. Дэлэҕэ даҕаны, Сэмэн оҕонньор « күөгэйэр күнүм саҕана» диэ дуу. Эдэригэр наар көрү-нары, чэпчэкини бата сылдьыбыта өтө көстөр. Хаамаайы аҥардаах эбит. Бу өттүнэн ыллахха, Сүөдэр « бүдүрүйэн» төрөөбүт төрдө бэрт дириҥ.",
      "07.02.2020",
      "— Айыы үөрэҕэр Айыыһыт бастакы халлаан буолар төрүөтэ туохтаный ? — Айыыһыт халлаана төрүүр-ууһуур олоҕу бэлиэтиир өйдөбүл. Киһи тыыныгар кут эбиллэн төрүөҕү тэнитэр-тарҕатар. Бу өттүнэн Айыыһыт халлаана бүппэт бүтүн олоҕу орто дойдуга олохсутуу бэлиэтэ буолар. Ити иһин саха киһитэ былыр Айыыһыкка бастакынан сүгүрүйэрэ. -«Үтүө үгүс өйдөөх киһини Үрүҥ айыы үөскэтэн , үөрэҕи өбүгэ сахаҕа үөдүтэр буолла?.. » диэбитэ наһаа дьикти. 1924 сыллаахха Булуҥҥа сылдьан , Алампа итинник эппит эбээт ! -Үрүҥ Айыыны үрдүк өй курдук көрүү уонна өбүгэҕэ ити өйү үөрэх курдук үөдүтэр санаа чахчыта даҕаны бэрт дьикти. Өйдөөх дьон үөскээтэҕинэ өбүгэҕэ үөрэҕи үөдүтүө диир. Дьиктитэ итиннэ сытар. Хайаан бүгүҥҥү киһи түҥ үйэтээҕи дьоҥҥо үөрэҕи үөдүтүө диирэ өйдөммөт. Бастаан утаа оннук. Ол эрээри Үрүҥ Айыы үрдүк өй быһыытынан таһыччы улахан. Кини мэлдьи баар. Киниттэн айдарыылаах дьон өйө, ити өттүнэн, ханнык да бириэмэ кээмэйигэр хаайтарбат. Ити дьон өйө өбүгэ өйүгэр тиийэ дьайар диир. Өй хаһан да өлбөтө уонна ити өйтөн үөрэх үөдүйэрэ этиллэр. Өйдөөх дьон өйө ханна баҕарар өтөн киирэн атыҥҥа дьайар дьоҕура үөтүү, үөдүтүү дэнэр. Алампа санаабыт санаата итинник. Ххх -Алампа өй суолтатын өрө тутара уонна былыргыны кытта ситимниирэ бэрт элбэҕи кэрэһилиир ээ. -Үрүҥ Айыыны уонна өйү биир тэҥ кэккэҕэ тутуу мээнэҕэ буолбатах. Бэйэтин бириэмэтигэр Плутарх өйү үтүөҕэ дьулуһуу быһыытынан сыаналыыра. Онон хайаатар даҕаны бары туһаайыыга өйү сайыннарар баҕалааҕа. Сүнньүнэн ыллахха, киһи харыһыктаах хара тыынын айылгыта чычырбас буолан, муҥутуур үтүөҕэ талаһар өйө кэмнээх-кээмэйдээх. Бу иһин, биллэн ааһар илэ дьиҥи үчүгэй өттүнэн арыйан, үөрэх оҥостуу өйү үрдэтэр диир, Алампа. Итини этэр — өбүгэҕэ үөрэҕи үөдүтүү диэн.",
      "08.02.2020",
      "-Өй күүһэ тугунан биллэрий ? -Илэ суоҕу баардылаан көрөр дьоҕурунан. Оннук дьоҕурбут анаарыы дэнэр. Өй күүһэ итиннэ сытар. Көстүбэти арыйан, аһан биэрэргэ. — Өй көстүбэти арыйар диэтиҥ. Киһи кыайан көрбөтө туох айылаах баарый? -Киһи кыайан көрбөтө бэйэтигэр баар. — Мин кыайан көрбөтүм бэйэбэр ??? — Хас биирдии бэйэбитигэр сылдьар. Ол – биһиги тыыммыт. Биһиги тыыммыт – баар баарын биллэрэр күүһэ. Бу — ис бүтэй хараҥа. Маны арыйааччыбыт өй буолар. Оттон өй диэн бүтүн олох чаҕыл сырдыга. — Ол чаҕыл сырдыгым ханна, хаһан баар буолар? -Киһи кытылга кэллэҕинэ уҥуоргу кытылы көрө сатыыр үгэстээх. Киһи санаа уһугар тиксэн санаа салгыытын арыйа сатаатаҕына, бүтүн олох сырдыга киһиэхэ итинник кылах гынар.",
      "Ххх                                                                                                                                                       09.02.2020",
      "Ньургун : Анараа дойдуга сылдьар, онно үлэлии-хамныы сылдьар өбүгэлэрбитин эппит буолуон сөп дуо? Дабыл: Ыйытыыҥ наһаа оруннаах уонна бэрт сэргэх. Итиннэ бэрт кылгастык этиим. Анараа (аллараа) дойду урукку кэм. Урукку кэм энерго-информационнай голографическай матрицатын таҥара диибит. Таҥара бэйэтигэр ис тутуллаах: аньыы, хара уонна үөр. Аньыы диэн сиэр-майгы хааччаҕа. Хара – харыһыктаах хара тыын. Үөр : сибиэн, дьай, абааһы. Алампа анаарыытыгар кини иччинэн — бүгүҥҥү кэминэн сирэйдэнэр. Иччи – бүгүҥҥү кэмнээх энерго-информационнай голографическай матрица. Тыын сэттэ олоҕун, куту уонна сүрү илдьэ сылдьар. Бу өттүнэн өбүгэ тыынын сэттэ олоҕо, кута-сүрэ мэлдьи баар. Төлкө быһыытынан эргийэн кэлэ-бара турар. Оттон айыы тыына кэлэр кэмнээҕи бүтүн олох матрицатын быһыытынан мэлдьи баар. Бу үөһэ этиллибит үс энерго-информационнай голографическай матрица туһунан туспа толкуйдуох, кэпсэтиэх тустаахпыт.",
      "10.02.2020",
      " -Алампа анаарыыта иччинэн сирэйдэммитэ диигин. Кини оччотугар ичээн эттээх буоллаҕа ? — “Ытык хайалар дьылҕалара” “Ытык хайалар кэпсэтиилэрэ”, “Харыйа”, “Сылбах тиит” о.д.а. бүтэй суруйуулара Алампа улахан анаардьытын туоһулуур көстүү.Кини санаа уҥуоргу кытылын арыйар олус ураты дьоҕурдаах эбит. Бу ураты дьоҕура кэлин сабыллыбыт. — Туох диэн этэҕин, ити ? — Манна холобур туттуом этэ, Зинаида Гиппиус суруйан хаалларбыт кэриэс санаатын :",
      "С воцарением большевиков стал исчезать человек как единица.Не только исчез он с моего горизонта, из моих глаз; он вообще начал уничтожаться, принципиально и фактически.",
      "Алампа 1921 сыллааҕы хоһооно эмиэ биир итинник санааны этэр.",
      "Аны Киһи буолар кэскилбин Ким кэлэн кэпсиэй? Мин кимминий?.. Мин ханна хаайтардым? Мин киһи этим…",
      "Оттон хаайыыга барыан иннинэ, саас 1929 сыллаахха суруйуутугар бэйэтин ыар тууйуллуутун маннык сэгэтэн ааспыттаах.",
      "Миигин Тоҕо ыллаппаккын? Ыллыым ээ, ыллыым… Аргыый-аргыый, Аччыгыйдык, айаҕым иһигэр Ыллыым ээ, ыллыым !",
      " Ххх",
      "— “Миигин тоҕо ыллаппаккын?” хоһоону кэргэнигэр анаабатаҕа дуо? Инньэ диэччилэр дии. — Киһи тас уонна ис кэрэтэ диэни көрдөрөргө туттуллар ньыма. Онуоха киһи тас уобараһа дьахтар мөссүөнүнэн бэриллэр. Таһыттан көрдөххө киһи кэрэтэ эрээри, иһэ эриэннээх буолан тахсар. Алампа итинэн киһи ис айылгыта улаханнык айгыраабытын туоһулуур. — Бу хоһоон эмиэ да монолог, эмиэ да диалог аҥардаах буолбатаах ? — Анемподист Софронов поэзиятыгар икки киһи кэпсэтиитэ аҕыйаҕа суох: «Аанньал уонна абааһы» «Уоллаах киһи кэпсэтиитэ», «Дьол икки сор икки», «Икки киһи кэпсэтиитэ» , «Ытык хайалар кэпсэтиилэрэ». Оттон үөһэ ыйыллар “Миигин тоҕо ыллаппаккын?” диэҥҥэ икки киһиттэн биирэ кэпсэтиигэ кыттыбат. Ол аата киһини киһигэ холуйбат буолуу ойууланар. Алампа 1929 сыллаахха туох да буруйа суоҕар хаайыыга түбэспит кутурҕана итинник ойууланар.",
      "11.02.2020",
      " — Алампа анаарыыны туохтан саҕалыыр быһыылааҕый ? — Кини поэзиятыгар икки киһи кэпсэтиитэ — анаарыы биир көстүүтэ. Итиниэхэ киһи бэйэтин санаатыгар саарбахтааһына, мунаарыыта анаарыы саҕаланыыта буолар. Холобурун ыллахха, 1923 сыллааҕы «Уоллаах киһи кэпсэтиитигэр» уол киһи кыһалҕаҕа кыһарыйтаран аҕа саастаахтан сүбэлэтэ кэлэр. Онуоха аҕам саастааҕа тута эппиэттиир оннугар хардары ыйыта тоһуйар. Кэлэр кэскил туһа диэн тугу тэриммиккиний диэн. Инньэ гынан эдэр киһиэхэ санаа кытылын бэйэтигэр көрдөтөр. Көтүмэх өйдөбүллэри уларытарга күһэйэр. Онон Алампа маннык диалогтара диспут курдук майгыннаахтар. Бу диалогтар сыаллара-соруктара санааны сайыннарыы көрүҥэ буолар.",
      "Ххх",
      "12.02.2020",
      "— Анемподист Софронов айымньыларыгар айыы уонна таҥара суолтата хайдаҕый ? — Маныаха хоһооннорун уонна драмаларын киэнэ диэннэри араарар сөп этэ. Хоһоонноругар ааптар бэйэтин өйдөбүлэ, оттон драмаларыгар геройдарын киэнэ атылыы буолуохтарын сөп. 1914 сыллааҕы «Аанньал уонна абааһы» хоһооҥҥо таҥараһыт үрдүк күүһү бэйэтигэр ыҥырар муҥутуур ааттала «Айыы таҥара» дэнэр. Иисус Христоһу бэйэҕэ чугаһатарга туттуллар «Бог мой, боже мой» диэһин туруору сахатыйбыт быһыыта. Норуокка баар оччотооҕу рефлективнай өйдөбүл буолар. Айыы таҥара – Боже мой сахаҕа сакральнай буолбатаҕын өссө биир туоһута абааһы, аньыы, хара диэнниин тэҥҥэ сыбаан саҥарыы буолар. Ытык өйдөбүлгэ итинник гыныллыбат. — Ол аата поэт сыыспыт диэри гынаҕын !? — Бэйэтин кэминээҕи үгэстийбит өйдөбүлү туттуу хаһан баҕарар баар. Холобур, ХХ үйэ иккис аҥарыгар бигэтийбит « туругурдун социализм », « уруй-айхал коммунизмҥа » курдук – Айыы таҥара диэһин. Нууччалыы эттэххэ, воззвание буолар. Ыҥырыы тыл. — Иисус Христоһу итинник ыҥырар буоллахтара… — Христианствоҕа, ордук православияҕа өлүү культун өрө туппут религияҕа, өлбүттэри ыҥыран ыларга туттуллар тыл – Бог мой, боже мой диэһин.Итини этэн баран, туһааннаах уобараһы өйгөр көрөҕүн биитэр ойууламмыт таҥара күлүгэр үнэҕин.",
      "Ххх",
      "— Айыы таҥараны Алампа туох суолталаабытын субу диэн быһаарар уустук буолуо. — Биллэн турар, итэҕэл тылын ылбычча тойоннообоккун. Итэҕэл тылын туттуу хаһан баҕарар үс төгүллээх. Бастакыта, баар тылы хайдах баарынан саҥарыы-иҥэрии уонна суруйуу. Дьон үксэ иһигэр иҥэ-тоҥо сатаабакка, этитиилээх өйдөбүлү наар түбэһиэх тыл ыаһаҕа оҥостор үгэстээх. Айыы таҥара диэһин оннуктан биирдэстэрэ. Иккиһэ , итэҕэл өйдөбүлэ тылынан уус-уран айымньыга кыбыллыыта.. Итиниэхэ тыл ыаһаҕа да дьиҥ өйдөбүлэ да хабыллыан сөп. Үсүһүнэн, тылы итэҕэл өйүн-санаатын тиһигэ курдук анаарыы. — « Аанньал уонна абааһы » ити үстэн хайатыгар чугаһый? — Бу айымньыны итэҕэл өйүн-санаатын анаарыы курдук көрөбүн. Тоҕо диэтэххэ, бастаан утаа Айыы таҥара диэн өйдөбүлү тыл ыаһаҕар туруорар. Оттон салгыы сурук бэлиэтинэн Күн – Таҥара, Айыы – Таҥара диэн араартаан итэҕэл өйүн-санаатын тиһигэ оҥорор. Бу кини итэҕэл сорох каноннарын арааран өйдүүрүн туоһулуур. Чуолаан. ордук Айыы – Таҥара канону дьиҥ религиознай суолтатыгар туруоруута бэрт элбэҕи этэр. Айымньы бүтүүтүгэр аанньал (христианскай « иччи » ) Үрүҥ Айыы Тойоҥҥо өрө көтөн тахсара аһары дьикти.Манан тугу эппитэй диэҕи баҕарыллар.",
      "Ххх",
      "— Санаа кытылыгар кэллэххэ анаарыы саҕаланар диигин. Санаа кытылыгар кэлэргэ туох күһэйиэн сөбүй? — Бастаан санааҕа абылатаҕын. Өр абылаттахха сүһүрэҕин. Аһары сүһүрдэххэ ыалдьаҕын Ыарыйдахха ити төрдүн, төрүөтүн көрдүүгүн. Оттон көрдүүр буоллахха кытылы, уһугу хайаатар да булаҕын. — Религиознай философ Павел Флоренскай «Философия культа» үлэтигэр анаарыыны киһи эрэ барыта кыайбат диир ээ. — Инньэ диирин таһынан, анаарыллыбыт анаарыыны киһи эрэ барыта өйдөөбөт диир. Түбэһиэх үтүктэн саҥарааччы элбэҕин, итини сэргэ ити анаарыыга сыстан бэйэтин итэҕэлгэ бигэргэтэ сатааччы аҕыйаҕа суоҕун бэлиэтиир. — «Аанньал уонна абааһы» анаарыы быһыытынан өссө биир дьээбэлээх ээ. Көрүөх эрэ ону. Абааһыны маннык ойуулуурун :э Сэтинньи ый сэттэ эргэтин курдук Иирэр хараҕынан эргиччи көрдө … – диирин. Итини дьэ туох диигин ? — Сэтинньитээҕи революция буолуон үс сыл иннинэ Алампа ынырыктаахай хаан тохтуутун итинник көрүүлэниитэ чахчы да дьулаан. Киһи өйүгэр кыайан баппат.",
      "Ххх",
      "14.02.2020",
      "— Инникини итинник өтө көрүү хайаатар да туох эрэ төрүөттээҕэ чахчы. — Сөпкө этэҕин. «Аанньал уонна абааһы» суруллубут бириэмэтэ 1914 сыл бэс ыйын 20 күнэ. Бу кэнниттэн от ыйын 28 чыыһылатыгар аан дойду бастакы сэриитэ саҕаланыа дии. Маннык улахан дьалхаан буолуоҕа эрдэ сибикилэнэр үгэстээх. Оннукка анаардьыт киһи нэһилиэнньэ ортотугар хараҥа өй-санаа уһуктуутун, сиэр-майгы айгыраан эрэрин эрдэ таба көрөр айылгылаах. Маассабай араҥаҕа итинник «хараҥа күлүк» көптөҕүнэ үтүөнү күүппэккин. Ону таба көрөн өйдөөччү аҕыйах. — Оттон ити норуот дьулуура буолбатаах ? — Күүһүнэн өттөйүү, кырыктаныы курдук ньүдьү балай күүс маассабай психологияҕа өрө дагдайан таҕыстаҕына, хайаатар даҕаны муҥутуур былаастаныан баҕарааччы элбиир. Оччотугар сиэри-майгыны сирдьит гыммакка, политиканствоҕа охтуу саҕаланар. Бу хоһооҥҥо ааптар аанньалы таҥараттан араарар уонна уһук бүтэһигэр Үрүҥ Айыы Тойоҥҥо – сиэр-майгы ыраас, муҥутуур сырдык өттүгэр көтүтэр.",
      "Ххх",
      "15.02.2020",
      "-Үрүҥ Айыы Тойоҥҥо аанньалы көтүтүүтэ таҥараны айыыттан туспа араарыы курдук буоллаҕа. -Бу ис дьиҥэ аһары дириҥ. Саха киһитэ былыр айыыны, иччини уонна таҥараны чопчу үс аҥы арааран өйдүүрэ. Маныаха кини илиҥҥи менталитекка олоҕуран толкуйдуура. -Илиҥҥи уонна арҕааҥҥы көрүүлэр уратылаахтарын туһунан көннөрү истэбит эрэ. Ити төрдүн үчүгэйдик быһаара түспэккиэн. — Маҥнай утаа Айыы итэҕэлигэр тохтуох. Айыы итэҕэлин былыргыта аан дойду өйүн-санаатын кээмэйинэн кэмнээтэххэ, илиҥҥи религияҕа быдан чугас. Бары религияҕа киһи «Мин кимминий?» «Мин хантан кэлбиппиний?» «Мин ханна барабыный?» диэн мунчаарар мунчаарыыта Айыы итэҕэлигэр эмиэ баар. Итиниэхэ, бастакынан, илиҥҥи өй өрүү Или-Эйэни тутан сомоҕолоһорго, айыыга — идеализмҥа, иччигэ — олох ис төрдүн көрүүгэ ордук хото охтор. Оннуктарга киирэр индуизм, джайнизм, буддизм уонна сикхизм. Иккиһинэн, илиҥҥи өй тугу барытын тыыннааҕымсытан көрөр. Туох барыта иччилээх, туохха барытыгар Айыы тыына баар диэн өйдүүр. Киниэхэ онон тулата барыта ытык бэлиэ буолар. Үсүһүнэн, илиҥҥи өйгө кыраман — кыраҕа баайыллыы, төлкө уонна олортон босхолонон дьабыҥҥа көтүү диэн өйдөбүллэрдээх. Айыы итэҕэлин былыргы өрүтэ оннук. Төрдүһүнэн, киһи бэйэтин ис үөрүйэҕэ илиҥҥи религияҕа төрүт курдук тутуллар. Соҥнуу сатааһын суох. Киһи ис сайдыыта инники турар.",
      "Ххх",
      "— Илиҥҥи өй уратылааҕа чахчы. Аны арҕааҥҥыбытын истиэ этибит. — Арҕааҥы өй дуализмҥа, оҥоһууга -материализмҥа, таҥараҕа — тас көстүүгэ (экстраверт) быдан тартарыылаах. Арҕааҥы религияҕа киирэр, иудаизм, христианства уонна ислам. Ити биирэ. Иккиһэ, арҕааҥы өй тулалыыр эйгэни тыыннааҕымсытар сыыһа. Иччи да Айыы да малга-салга баар буолуон табыллыбат диир. Онон тыын сирдээҕи уонна ытык олоҕо диэннэргэ быһаччы араарар. Үсүһэ, арҕааҥҥы өй суос-соҕотох ытык тыын — дууһа олоҕунан олорууну ирдиир. Ити олоҕу таба олордоххуна махталы ылыаҥ, таппатаххына сору-муҥу кэтиэҥ диир. Төрдүһэ, арҕааҥыга өй дууһаҕа бүтэйдии бас бэриниини, ону итэҕэйиини ордук сыаналыыр. Бэсиһэ, арҕааҥы религиялар бэйэлэрин тус көрүктэрин эрэ билинэллэр. Туораны сыһыарбаттар да баардылаабаттар да. Илиҥҥи религияларга маннык суох. — Эн санааҕар сахаҕа бу икки өйтөн билигин ханнык хото баһыйарый? -Х1Х үйэ иккис аҥарыгар Сибииргэ барбыт религиознай реформаҕа сахаҕа баар илиҥҥи ( буддийскай) каноннары, постулаттары епископ Нил кэлэн уларыппыта. Бу түмүгэр Айыыны таҥараҕа, Үрүҥ Айыыны Аар тойоҥҥо кубулутуу барбыта. Быһатын эттэххэ, саха илиҥҥи менталитетын арҕааҥыга иэҕии саҕаламмыта. Маны түргэтэтэр туһугар православнай миссионердар илиҥҥи религияны үрэйэргэ шаманизмы саталлаахтык туһаммыттара. Илиҥҥи религиознай үөрэххэ шаманизмы утары туруорбуттара. Онон илиҥҥи религия үөрэҕэ — үрүҥ өй, идеальнай өй, айыы санаа сахаҕа быстыбыта. Хара итэҕэл – черное верование- шаманизм өргөйбүтэ.",
      "Ххх",
      " — «Аанньал уонна абааһы» икки өй-санаа мөккүөрүн курдук быһыылаах ээ. -Анемподист Иванович бу айымньыга Үрүҥ Айыы Тойону бүтэһиккэ киллэрэр. Үрдүк идеал гына туруорар. Аанньал таҥараттан арахсар төрүөтэ ити. Аанньал уһук бүтэһиккэ саха үрдүк идеалыгар Үрүҥ Айыы Тойоҥҥо көтөҕүллэр. -Алампа улахан үөрэҕэ суох киһи эрээри толкуйа ураты. Бу туохтан буолуой ? -Кини төрүөҕүттэн ыла 11 сааһыгар диэри үс ыалга иитиллибит. Аҕата үс кэргэнэ субуруччу өлөн, кыра уолу өлүүттэн куоттарбыт быһыыта үһү. Онон кыракый сааһыгар тыыннаах буолуу кыһатыгар лаппа миккиллибит. Биириттэн биэһигэр диэри хараҕа суох оҕонньордоох эмээхсиҥҥэ оҕо буолан улааппыт. Инньэ гынан, норуот дьиҥ былыргы муудараһын этигэр-хааныгар лаппа иҥэриммит. Айыы, иччи диэннэри өйдөөбүт кистэлэҥэ ити. Биэс сааһын туолуор диэри оннук өйгө-санааҕа улааппыт. Оттон биэһиттэн уон бииригэр диэри таҥараһыт дьиэ кэргэҥҥэ иитиллибит. Манна кэлэн саалтыыр ааҕарга үөрэммит. Нууччалыы, сахалыы буккуйа-тэккийэ саҥарар дьоҥҥо түбэспитин тута өйдөөбүт буолуон сөп. Алампа бэйэтэ ахтарынан, ииппит ийэтиттэн биэстээҕэр арараары гыммыттарыгар ытабыл бөҕөтүн ытаабыт. Оҕо сүрэҕэ ыарыылаахтык ылыннаҕа. Кини букатын атын өйгө-санааҕа түбэһэн эрэрин оччолортон билэ улааппыт чинчилээх. — Икки өй-санаа мөккүөрүн өйдүү улааттаҕа… -Алампа түгэх өйүгэр кыра эрдэҕинээҕитэ күүскэ иҥмит буолан дэлэҕэ даҕаны «таспын кытардыахпын, таһырдьанан саҥарыахпын баҕарбаппын» биитэр « Ыллыым ээ, ыллыым… аргыый-аргыый, аччыгыйдык, айаҕым иһигэр» диэ дуу.",
      "Ххх",
      " — Таҥараны уонна Айыыны итэҕэйии туспатын араарарга Алампа өссө тугу гыммытай ? -Киһи туһунан көрүгэр иччи, айыы суолтатын өрүү чорботор. Таҥараны итэҕэйии тас көстүү быһыытынан ойууланар. Айымньы геройдарын ис туругар дууһа суох. Өй-санаа, түллүүтүгэр ончу биллибэт. Таҥара диэһин тас дуй, тыл ыаһаҕа эрэ. Ол туоһута «Таҥара кырыыһа » буолар. -Ити пьеса сэбиэскэй кэмнээҕи агитка дии. Сэбиэскэй тутулу ылыммыт, таҥараны утарбыт быһыыта . — Айымньы 1931 сыллаахха суруллубут. Дьиэ көскө сырыттаҕына. Манна таҥараһыт уонна таҥараһыта суохтар охсуһуулара саҕаламмыта ойууланар. Икки өттүттэн өлөрөрү-өһөрөрү кэрэйбэт, ытык өйдөбүллэри аанньа ахтыбат майгы арыллар. Алампаны ити олуһун дьиксиннэрэр. Ону кини «Оонньуур туһунан» сурукка этэр. «Манна алыс күлүү гыммыт дуу, үтүктүбүт дуу курдук ;(комически или сухой передачей чужих слов) тахсыбата буоллар үчүгэй буолуо этэ диэн баҕарабын». -Ити аата бу пьесаны судургутук ылынар сатаммат диэтэҕэ. -Монархия былааһа сууллуутунан дойдуга социальнай ыһыллыы-тоҕуллуу буолбута, иэдээн иэнигийбитэ. Гражданскай утары турсуу түмүгэр нэһилиэнньэҕэ өй-санаа, сиэр-майгы аһары сытыырхайбыта. Киһи киһини харыстаабат, киһи киһиэхэ хабыр сыһыана олохсуйар. Итинник маассабай социальнай хамсааһын туохха тиэрдиэҕин өйдөөччү быстар аҕыйаҕа.",
      "Только некоторые склонные к размышлениям умы извлекли для себя пользу, а их моральный и интеллектуальный горизонты были в значительной степени расщирены через осознание подавляющей силы зла и того факта, что человечество может стать просто его инструментом » диэн Карл Густав Юнг этиитэ «Таҥара накааһыгар» быһаччы сыһыаннаах.",
           "-1929 сыллаахха суруйбут «Сүбэ» хоһоонугар «Таҥараҕа саантаамаҥ, иччигэ эрэнимэҥ» диэбит тыллара хайдаҕый? -Ити хаайыыга барыан аҕай иннинээҕи санаата :",
      "Туохха да тойон – Норуот, норуот ! Норуоттан тутуһуҥ, Норуокка туһалааҥ.",
      "Оттон дьиэ көскө ол санааны хос саҥалыы анаарар. Бу түмүгэр «Таҥара накааһа» суруллар.",
      "Ххх",
      "16.02.2020",
      "-Санааны тиһиктээн илдьэ сылдьыы саха киһитин биир уратыта быһыылаах. Хос-хос саҥалыы сыаналааһын. -Ити илиҥҥи культура, илиҥҥи менталитет көстүүтэ. «Ньоҕойдоһон туран» санаа уһугун билэ уонна өйдүү сатааһын, бэйэ кыаҕа төһө тиийэринэн. Итэҕэлгэ эмиэ биир оннук. С.Радхакришнан мээнэҕэ эппэтэҕэ:",
      "Механическая вера , которая зависит от авторитета и желает принимать утешения религии, не утруждая себя тем , чтобы быть религиозной, отличается от религиозной веры, которая имеет свои корни в опыте.",
      "— Религиознай итэҕэл көннөрү итэҕэлтэн туспа эбит дуу. — Өй-санаа биир кэлим ситимнээх көрүгэ религиознай итэҕэл дэнэр. Халбаҥнаабат сиэрдээх-туомнаах, сиэрдээх-силиктээх, сиэрдээх-майгылаах. Анал сэһэннээх, тус номохтоох. Өссө туран маны үөрэтэр анал үөрэхтээх. Оттон көннөрү итэҕэл диэн бэлэми батыһыы, үтүктүү, бэйэ хайдах талбытынан тойоннооһуна ааттанар. Бу өттүнэн ыллахха, таҥара итэҕэлэ шаманизмы кытта православия дьүөрэлиитэ буолар. -Айыыны уонна таҥараны итэҕэйии атылыытын Анемподист Иванович оннук дьэҥкэтик өйдөөбүтэ дуу. -Киһи буолуу туһунан кини религиознай философиятыгар иччи, Үрүҥ Айыы, Үрүҥ Айыы Тойон инники суолтаҕа тураллар уонна быһаара сатыыр проблематын итилэргэ баайан анаарбыта. Онон кини Айыы өттүн тутуспута букатын саарбахтаммат… ХХ үйэ саҕаланыытыттан өлүөр диэри киһи буолуу туһунан өйү-санааны ырыппыт, ырыҥалаабыт киһибит Анемподист Иванович Софронов — Алаас уола Алампа аатын саха киһитэ хаһан да умнуо суоҕа.",
      " А.Павлов- Дабыл архыыбыттан. Айыы алаһатыгар кэпсэтии  ",
      "А.Павлов- Дабыл архыыбыттан."
    ]
  },
  {
    "title": "Положение конкурса “Агент по подписке”",
    "date": "12.11.2020",
    "url": "http://keskil14.ru/polozhenie-o-konkurse-agent-po-podpiske/",
    "raw_text": [
      "1. Конкурс организуется в целях привлечения читателей, увеличения объемов подписных тиражей республиканской детской газеты «Кэскил» совместно с УФПС РС(Я) — филиал «Почта России» и ГАУ РС(Я) «Детское издательство «Кэскил» имени Н.Е. Мординова — Амма Аччыгыйа», поощрения, активных подписчиков.",
      "1.1. Настоящее положение устанавливает порядок организации и проведения конкурса за лучшую организацию подписки во время подписной кампании на первое полугодие 2021 г.",
      "2. В конкурсе участвуют школьники, учителя и библиотекари.",
      "3. Период приема конкурсной подписки – с 01 ноября по 25 декабря 2020 г.",
      "4. Условия конкурса:",
      "4.1.  Каждый куратор (учитель, библиотекарь) находит себе участников (школьников)подписной кампании.",
      "4.2. Каждый участник проводит дистанционную и очную подписную кампанию, различные акции, челленджи, рекламирует газету “Кэскил”, используя различные механизмы и социальные сети.",
      "4.3. Участник может использовать хэштег #кэскиллиинбииргэ #кэскилгэсуруйтарабыт или придумать и использовать свой вариант хэштега.",
      "4.4. Учитываются подписки только на газету «Кэскил».",
      "4.5. Участник автоматически дает согласие на обработку персональных данных.",
      "4.6. Организатор может использовать фото и видеоматериалы участников на страницах газет и журналов издательства, также в социальных сетях.",
      "5.Требования конкурса:",
      "5.1. Участник сдает список подписчиков с денежными средствами и квитанциями своему куратору.",
      "5.2. Куратор прилагает в отделении «Почты России» (по месту проживания). Сотрудники почтовой связи сверяют и вносят информацию в оперативной сводке.",
      "5.3. Участникии кураторы конкурса должны заполнить анкету, где указывают личные данные: ФИО, место проживания (город, улус, село), место учебы (работы), класс, адрес электронной почты, контактный телефон.",
      "5.4. Участник отправляет анкету, копии подписанных квитанций, отчет о проведенной работе с фотографиями на электронную почту keskil_keskil@mail.ru не позднее 28 декабря 2020 г. Фотоотчет, видеоматериалы,  текст о проведенной подписной кампании с агитационными материалами с указанием использованных хэштегов и Инстаграм страниц только приветствуются.",
      "6.Подведение итогов конкурса:",
      "6.1. Победители определяются по наибольшему количеству подписных квитанций.",
      "6.2. Победители определяются по наибольшему количеству подписанных экземпляров по 3  категориям, солгасно численности населения:",
      "— школьники (1, 2, 3 места);",
      "— кураторы (1, 2, 3 места);",
      "6.3. Итоги конкурса с указанием победителей и количества подписки будут размещены на сайте keskil14.ru 15 января 2021 г.",
      "7.Награждение победителей и призеров конкурса",
      "7.1. Победители награждаются ценными призами и грамотами (за подписью директора УФПС РС(Я) — филиал «Почта России» , всем участникам выдается сертификат республиканского значения.",
      "По всем вопросам обращаться по тел: 8-984-112-99-51.",
      " "
    ]
  },
  {
    "title": "Саха тылыгар, литературатыгар уонна төрүт култуураҕа аналлаах өрөспүүбүлүкэтээҕи «БЭРГЭН-2020» олимпиада балаһыанньата",
    "date": "11.11.2020",
    "url": "http://keskil14.ru/saha-tylygar-literaturatygar-uonna-t-r-t-kultuura-a-anallaah-r-sp-b-l-ketee-i-bergen-2020-olimpiada-bala-yannata/",
    "raw_text": [
      "1.1.Тэрийээччилэр: Саха Өрөспүүбүлүкэтин Үөрэҕин уонна наукатын министиэристибэтэ, М.К. Аммосов аатынан Хотугулуу-Илиҥҥи федеральнай университет Хотугулуу-Илиҥҥи норуоттар тылларын уонна култуураларын института, Н.Е. Мординов-Амма Аччыгыйа аатынан «Кэскил» оҕо бэчээтин кыһата. ",
      "1.2. Олимпиадаҕа Саха Өрөспүүбүлүкэтин оскуолаларыгар саха тылын, литературатын үөрэтэр III-IV, V-VI, VII-VIII кылаас үөрэнээччилэрэ кытталлар.",
      "1.3. Олимпиада ыытыллар кэмэ: сэтинньи 16 күнэ — ахсынньы 16 күнэ 2020 сыл.",
      "1.4. Ыытыллар сирэ: keskil14.ru",
      "2.1 Саха оҕотун төрөөбүт тылыгар, литературатыгар, төрүт култууратыгар уонна норуот историятыгар билиитин тургутан көрүү, айар дьоҕурун сайыннарыы.",
      "2.2. Олимпиада соруктара:",
      "2.2.1. Саха тылыгар, литературатыгар уонна култууратыгар интэриэһи үөскэтии, үөрэнээччи билиитин тургутан көрүү;",
      "2.2.2. Оҕо бэйэтин норуотун историятын үөрэтиитин көҕүлээһин;",
      "2.2.3. Оҕо сахалыы толкуйа, анаарыыта сайдарыгар олугу ууруу;",
      "2.2.4. Талааннаах үөрэнээччилэргэ сайдар эйгэни тэрийии;",
      "2.2.5. Саха оҕоту өй-санаа өттүнэн сайыннарыыга усулуобуйаны тэрийии;",
      "3.1. Олимпиада Дьүүллүүр сүбэтэ: Хотугулуу-Илиҥҥи норуоттар тылларын уонна култуураларын института, «Кэскил» оҕо хаһыатын эрэдээксийэтэ.",
      "3.2. Олимпиада сорудахтара оскуола үөрэтэр бырагырааматыгар олоҕуран оҥоһулуннулар.",
      "3.3. Олимпиада сахалыы тылынан ыытыллар.",
      "3.4. Олимпиада төлөбүрэ — 200 солкуобай. Төлөбүрү 8-984-112-99-51 нүөмэргэ Вера Прокопьевна Петрова аатыгар Сбербанк-онлайн нөҥүө ыытаҕыт.",
      "3.5. Кыттааччы сайаапката: Кыттааччы сайаапкатын  http://keskil14.ru аадырыска киирэн толорор. Төлөбүрү туоһулуур квитанцияны айар үлэ сорудаҕын кытта тэҥҥэ  keskil_keskil@mail.ru  электроннай аадырыска ыытар.",
      "4.1. Олимпиада I чааһыгар 20 талыы халыыптаах ыйытыктаах, II чааһыгар кыттааччы 3 бэриллибит тиэмэттэн биир сөбүлээбитин талан айар үлэ суруйар;",
      "4.2. Олимпиада I чааһын http://keskil14.ru саайтка киирэн, 35 мүн. иһигэр толоруллуохтаах;",
      "4.3. Айар үлэ ирдэбилэ:  III-IV кылаастар өйтөн суруйуулара – 150 тылтан  аҕыйаҕа суох,  V-VI кылаастар  –  170 тылтан аҕыйаҕа суох, VII-VIII кылаастар – 200 тылтан аҕыйаҕа суох буолара ирдэнэр;",
      "4.4. Айар үлэ тиэмэлэрэ (биир тиэмэни талыы): “Доруобай олох – дьоллоох олох”, “Сахалыы ыраастык саҥарыах”, “Ким доҕордоох – ол дьоллоох” (III-IV кылаастарга), “Хамсык тула мин санаам”, “Тыл — норуот кэскилэ”, “Атас туһугар атах тостор” (V-VI кылаастарга), “Хамсык иннинэ уонна хамсык кэннэ олох”, “Социальнай ситимнэргэ саха тыла”, “Саха литературатыгар доҕордоһуу тиэмэтэ” (VII-VIII кылаастарга).",
      " 4.5. Айар үлэ сорудаҕын олимпиада I чааһа толоруллубутун кэннэ 2 күн иһигэр keskil_keskil@mail.ru электроннай аадырыска сканердаан ыытыллар;",
      "5.1. «Бэргэн-2020» өрөспүүбүлүкэтээҕи саха тылыгар, литературатыгар уонна култууратыгар олимпиада кыттыылаахтара туоһу суругунан наҕараадаланыахтара. Туоһу суруктары олимпиада бүппүт күнүттэн 10 үлэ күнүн иһигэр электроннай аадырыска ыытыллар;",
      "5.2. Хас биирдии бөлөххө I, II, III миэстэлэр тахсаллар. Кыайыылаахтар Грамотанан уонна бириистэринэн наҕараадаланыахтара. Уһулуччулаах өйтөн суруйуулар «Кэскил» оҕо хаһыатыгар бэчээттэниэхтэрэ;",
      "5.3. Кыайыылаахтары бэлэмнээбит учууталлар, бөлөх аайы саамай элбэх оҕону бэлэмнээбит учууталлар СӨ Үөрэҕин уонна наукатын министиэристибэтиттэн махтал суруктарынан наҕараадаланыахтара.",
      "Тэрийэр бөлөҕү кытта билсэр нүөмэргит: 8-914-298-68-06.",
           "Участвую",
      "Участвую"
    ]
  },
  {
    "title": "“КЭСКИЛ МЕДИА ПРОДАКШН” Youtube ханаалга «Хомуһуннаах хоруй” күрэх биллэриллэр",
    "date": "09.11.2020",
    "url": "http://keskil14.ru/keskil-media-prodakshn-youtube-hanaalga-homu-unnaah-horuj-k-reh-billeriller/",
    "raw_text": [
      "Кыргыз норуодунай суруйааччыта, Кыргызстан Өрөспүүбүлүкэтин геройа Бексултан Жакиев айымньытынан Улуу Кыайыы 75 сылын көрсө, Россияҕа өйдөбүнньүк уонна албан аат, Саха сиригэр бэриниилээх буолуу сылларыгар анаан, олунньу ыйга Үүнэр көлүөнэ тыйаатыра “Аҕа дьылҕата” испэктээк туруорбута. ⠀ ⠀ Ол туһунан муус устар 14 күнүнээҕи 15-с №-дээх “Кэскил” хаһыаппытыгар тахсыбыт матырыйаалга олоҕуран, оскуола оҕолоругар «Хомуһуннаах хоруй” күрэҕин биллэрэбит! ⠀ ⠀ ⠀ Күрэх усулуобуйата олус судургу: ⠀ 1. Хас биирдии кыттааччы “КЭСКИЛ МЕДИА ПРОДАКШН” Youtube ханаалга сурутуулаах буолуохтаах;",
      "2. 8-984-112-99-51 нүөмэргэ ватсап нөҥүө регистрацияланыахтаах (аатын, араспаанньатын, оскуолатын, кылааһын, Youtube аккаунун); ⠀ 3. Сэтинньи 30 күнүгэр диэри https://youtu.be/wUbVSwZx7Qg ссылканан киирэн, видео анныгар баар ыйытыыларга (“комментарии к видео”) хоруйдарын суруйуохтаах; ⠀ 4. Бу видеоҕа лайк туруоруохтаах. ⠀ ⠀ Түмүк сэтинньи 30 күнүгэр @keskil.news инстаграм аккауммутугар тахсыаҕа.",
      "Дьэ, ким саамай интэриэһинэй ис хоһоонноох хоруйдары биэрэр эбитий? Кыайыылаахтар Грамотанан, 2021 сыл I аҥаарыгар «Кэскил» хаһыакка босхо сурутуунан уонна кэрэ бэлэҕинэн наҕараадаланыахтара! Хас биирдии кыттааччы сертификат тутуоҕа!",
      "Көхтөөхтүк кыттыҥ диэн ыҥырабыт!",
      " "
    ]
  },
  {
    "title": "I Тоҕус нэһилиэгин «Чуораанчык» куукула тыйаатырын оҕолоро Сомоҕолоһуу күнүнэн эҕэрдэлииллэр",
    "date": "04.11.2020",
    "url": "http://keskil14.ru/i-to-us-ne-iliegin-chuoraanchyk-kuukula-tyjaatyryn-o-oloro-somo-olo-uu-k-n-nen-e-erdeliiller/",
    "raw_text": [
      "Тина Иванова, V кылаас:",
      "Биһиэхэ тымныы кыһын,",
      "Итии дойдуга сайын.",
      "Дьүһүммүт эмиэ араас,",
      "Саҥабыт эмиэ атын.",
           "Ол эрээри бука бары",
      "Эйэлээхтик  олоруохха.",
      "Иирсибэккэ, иллээхтик",
      "Бары бииргэ буолуохха!",
           "Настя Павлова, III кылаас: ",
      "Биһиги күүспүт —",
      "Сомоҕолоһуу,",
      "Эйэлээх олох мэктиэтэ!",
      "Биһиги күүспүт —",
      "Доҕордоһуу,",
      "Иллээх олох бэлиэтэ.",
      "Атын, туспа диэбэккэ",
      "Бары бииргэ буолуохха!",
      "Атын, туспа диэбэккэ",
      "Бары дьоллоох буолуохха!",
           "Максим Сивцев, IV кылаас:",
      "Аан дойду үрдүнэн",
      "Араас омук",
      "Олорор.",
      "Кинилэр бары иллээхтэр,",
      "Биир дьиэ кэргэн",
      "Курдуктар",
           "Вера Борисова, V кылаас:",
      "Россияҕа омуктар",
      "Элбэхтэр,",
      "Иллээхтик олорор",
      "Эбиттэр.",
           "Доҕордуу буоллахха —",
      "Ким да кыайбат.",
      "Бары бииргэ буоллахха —",
      "Ким да хоппот.",
           "Леня Егоров, VII кылаас:",
      "Аҕа дойду сэриитин",
      "Эһэлэрбит кыайбыттара,",
      "Элбэх омук холбоһон",
      "Фашистары хоппуттара.",
           "Ол аата норуот күүһэ —",
      "Доҕордоһуу.",
      "Ол аата норуот кыаҕа —",
      "Сомоҕолоһуу.",
           "Артем Борисов, VII кылаас:",
      "Киэҥ Эбэлээх,",
      "Күөх алаастаах,",
      "Бу мин Тыымпым,",
      "Мин дойдум.",
           "Сыһыылардаах, хайалардаах,",
      "Сахам сирэ —",
      "Мин дойдум.",
           "Москва, Сочи куораттардаах",
      "Дойдум миэнэ —",
      "Россия.",
      "Улахан да дойдулаахпын,",
      "Олус элбэх доҕордоохпун!",
           "Кеша Боронов, VI кылаас:",
      "Саха, нуучча, эбэҥки,",
      "Белорус, казах буоламмыт,",
      "Эн-мин дэһэммит",
      "Доҕордуу буолар эбиппит!",
           "Каролина Васильева, III кылаас:",
      "Оскуолаҕа, кылааска",
      "Доҕотторум элбэхтэр.",
      "Бары бииргэ сылдьабыт,",
      "Бары бииргэ оонньуубут.",
           "Эльвира Николаева, VI кылаас:",
      "—Биһиги казах омуктары кытта тас дьүhүммүтүнэн эрэ буолбакка, тылбыт эмиэ олус майгынныыр эбит диэн соһуйа көрдүм. Холобур: нууччалыы <лошадь> диэн тыл казахтыы да, сахалыы да «ат» диэн эбит. Казахтар уонна сахалар биэ үүтүттэн оҥоһуллар утаҕы иһэбит, казахтыы «кумыз», сахалыы «кымыс»  диэн.",
      "Аны ахсаан ааҕар тылбытын көрүөххэ. Биир-бир, икки-еки, үс-үм, түөрт-төрт, биэс-бес, алта-алты, сэттэ-жети, аҕыс-сегиз, тоҕус-тогыз, уон-он, сүүс-жуз. ",
      "Казахтар сахалар ыһыахпыт курдук сайыны көрсөр национальнай Наурыз диэн бырааһынньыктаахтар. Биһиги курдук бэйэлэрин таҥастарын кэтэллэр, кымыс иһэллэр, ат сүүрдүүтэ буолар.",
      "Онон, казахтар уонна сахалар уруулуу омуктар эбиппит дии санаатым.",
      ""
    ]
  },
  {
    "title": "Ньурба эрэлэ — Алексей Никифоров",
    "date": "04.11.2020",
    "url": "http://keskil14.ru/nurba-erele-aleksej-nikiforov/",
    "raw_text": [
      "Мин Ньурба Техническэй лиссиэйин естественно-научнай хайысхатын XI «A» кылааһын үөрэнээччитэбин. Мин иллэҥ кэммэр ыллыыбын, Ньурба оройуонун «Ньурба эрэлэ» оҕо түмсүүтүгэр сылдьабын уонна оскуолабар Президент буолабын.",
      "Бастакы чиэппэрбэр барыта 5 сыананан түмүктээтим. Оскуолабар «Компас» хамсааһын састаабыгар баарбын. Оҕолор бары көхтөөхтүк хас биирдии тэрээһиннэргэ үлэлэһэн, учууталлары, оскуола үлэһиттэрин кытта тэҥҥэ хаамсан сүүрэ-көтө сылдьабыт. Ону таһынан мин оройуоннааҕы «Ньурба эрэлэ» оҕо хамсааһынын председателэ буолабын. «Ньурба эрэлэ» аан бастакыннан 1987 сыллаахха «пионерскай түмсүү» этэ. Отттон 2000 сылтан саҕалаан оройуоннааҕы «Ньурба эрэлэ» оҕо хамсааһына буолбута. Өрөспүүбүлүкэ уонна оройуоннай таһымнаах тэрээһиннэргэ, күрэхтэргэ көхтөөхтүк кыттыыны ылабыт.",
      "Хас биирдии оҕо эппиэтинэстээх буолуохтаах. Бэйэ-бэйэлэрин өйөһөн, бэйэлэрин көрдөрөн-хайаан, хас биирдии тэрээһиннэргэ көхтөөхтүк кыттан, бириэмэни сөпкө туһанан, үөрэҕи кытта тэҥҥэ аттаран сырыттахтарына күүскэ сайдыы барыа дии саныыбын. Үлэн туһунан WhatsApp, Instagram, VK ситимнэргэ таһаарыахха наада. Дьон-сэргэ көрөн истэн, «Ньурба эрэллэрэ сылдьаллар бу»- диэн эттэхтэринэ да күүскэ иһиллэр, биллиилээх буолар.",
           "Хас биирдии киһи атын-атын баҕалаах, идэлээх, дьарыктаах буолар. Ол өттүнэн улахан ситиһиилээх буолуохтарын сөп. Холобура мин үөрэххэ көрдөрүүлээхпин, ыллыыбын, актыбыыс быһыытынан элбэх ситиһиилээхпин. Уопсайынан кыбыстанньаҥ киһи ситиһиитэ кыра буолар дии саныыбын. Бэйэтин көрдөрөн, сатыыр, кыанар дьарыгын, идэтин өссө эбии сайыннаран-үлэлээн иһиэхтээх. Оччоҕуна эрэ киһи ситиһиилээх буолар.",
      "Алтынньы 26 күнүгэр Республикнскай таһымнаах «Познаем, дружим и развиваемся вместе с РДШ» онлайн сүлүөппүт буолла. 25 улуустан 100 тахса саамай көхтөөх оҕолор уонна оҕо хамсааһынын салайааччылара кыттыыны ылбыттара. Мин бэйэм Ладикова Алисаны кытта ыытааччы буолбутум. Аһыллыы кэмигэр өрөспүүбүлүкэтээҕи «Сосновай Бор» лааҕыр баһаатайдара биһигитини уҥкүүлэттилэр, оонньуу бөҕө оонньоттулар. Хас биирдии улуус zoom нөҥүө эҕэрдэлэрин тиэртилэр. Оҕолор дэлби үөрэн, бэйэ бэйэлэрин эҕэрдэлэһэн, үөрүүлээх түгэни ыллаан-үҥкүүлээн киэргэппиттэрэ.",
      "Киһи оҕо эрдэҕиттэн барытын оҥорон, холонон көрүөхтээх. Онон үөрэнээччилэргэ этиэм этэ, кыбыстыма, куттаныма, барытыгар холонон ис. Сөбүлээбит дьарыккын күүскэ сайыннаран ис. Өссө элбэх доҕоттордуон диэн этиэм этэ, кинилэр эйиэхэ күүс-көмө буола сылдьыахтара.",
      "Ааптар: Павел Ильин."
    ]
  },
  {
    "title": "Муҥха хараҕа…",
    "date": "26.10.2020",
    "url": "http://keskil14.ru/mu-ha-hara-a/",
    "raw_text": [
      "Күһүҥҥү муҥханы санаатым… Күнү быһа муустаах ууну оймоон, киэһэриитэ чардаат аттыгар собо үллэстээри тоҥон хоочугураһа турааччылары. Олор быыстарыгар ким-хайа иннинэ урут түһэн, сүүрдьүккэ илимэ-салама көтөөччүлэри эмиэ. Балар үлэ үгэнигэр күннээх халлааҥҥа төрүкү көстүбэтэх дьон. Бу эрээри халлаан хараҥарыыта хаһан-хантан күөрэйбиттэрэ биллибэккэ хаалааччы. Кинилэр бараххаттар күлэн-салан, үөрэн-көтөн аппыт айахтара сабыллыбатын сөҕөн да хайыаҥый, үлтү сылайан турар киһи. Саҥата суох истэн кэбиһиллэр этэ… Күһүҥҥү муҥханы санаатым, икки ыйдаах үөрэх түмүгүн таһаара олорон. 400 тахса үөрэнээччи баарыттан сороҕу дьэ саҥардыы биллим. Баларым эйэҕэстэрэ, элэккэйдэрэ диибин диэ, дыраастый үөһэ дыраастый, аатым-суолум хаһан да минньийэ ааттамматаҕын ааттанна. Ватсаб бууккубата кытыаста кыыһынна. Төлөппүөн тыаһа биир кэм өрө кыынньан олорор. Итинтэн эбээ, мантан маама, аннараттан аҕа, үөрэнээччини сирэйдиир учуутал биир кэм мэктиэ киэнэ бастыҥын, өйөбүл киэнэ үтүөтүн этии-тыыныы бөҕөтө. Биэстэ биэр, түөркүн төттөрү ыл, үскүн киэр гын дэһэ сүбэни-аманы үөһэттэн-аллараттан үтүү да үтүү, анньыы да анньыы. Арай үлэһит үөрэнээччилэрим эрэ ылы-чыптар. Биир да тылы ыһыктыбакка ыар сыанаһыт, уустук үллэрии уһун уочаратыгар уку-һуку тураахтыыллар … Күһүҥҥү муҥханы санаатым. Муҥха хараҕа туохха да туолбат дииллэрэ аһары кырдьыгыттан сүрдээхтик сонньуйа-харааста…",
      "Анатолий Павлов — Дабыл."
    ]
  },
  {
    "title": "Мүрү 1 №-дээх орто оскуолатын үөрэнээччилэрэ ийэлэрин эҕэрдэлииллэр",
    "date": "18.10.2020",
    "url": "http://keskil14.ru/m-r-1-deeh-orto-oskuolatyn-reneechchilere-ijelerin-e-erdeliiller/",
    "raw_text": [
      "Ийэбэр аныыбын",
      "Сир үрдүгэр дьон бары",
      "Ийэ тапталын билэр.",
      "Оҕоҕо саамай күндүтэ –",
      "Төрөппүт ийэтэ.",
      "Ийэбинээн барытын сатыыбыт,",
      "Тугу барытын кыайабыт,",
      "Куруук бииргэ үлэлиибит,",
      "Үөрэ-көтө кэпсэтэбит.",
      "Ийэм истиҥ сыһыаннаах",
      "Уонна олус кыраһыабай",
      "Мин сыыһабын өйдөтөр",
      "Куруук миэхэ көмөлөһөр.",
      "Юра Прибылых, VII “А” кылаас.",
           "Күн кэриэтэ күндү киһим",
                "Мин ийэм аата Нария Семеновна Бурнашева. Кини “Сардаана” оҕо уһуйааныгар иитээччи көмөлөһөөччүтүнэн хаһыс да сылын үлэлиир. Ийэм кыра оҕолору таптыыр буолан, үлэтин олус сөбүлүүр. Сарсыарда эрдэ үөрэн-көтөн үлэтигэр барар. Иллэҥ кэмигэр ыллыырын, хомуска оонньуурун сөбүлүүр. Араас тэрээһиннэргэ кыттар.",
      "Күндү киһим олус сымнаҕас майгылаах. Кини миигин илдьэ сылдьан, элбэххэ үөрэтэр-такайар. Ол курдук иккиэн ас астыыбыт, иистэнэбит. Куруук дьоҥҥо эйэҕэс буол диир. Сайын, күһүн айылҕаҕа сылдьарбытын туохтааҕар да ордоробут. Арааһы кэпсэтэн, күлэн-үөрэн, сибэкки, сир аһа хомуйан дьиэбитигэр кэлэбит.",
      "Ийэм дьиэҕэ киирдэҕинэ, тулабыт сырдыы түһэр. Мин кинини олус күүскэ таптыыбын уонна дьоллоох, доруобай эрэ буолуон баҕарабын!",
      "Ньургуйаана Бурнашева, VII “В” кылаас.",
           "Ийэм оҕо сааһыттан…",
           "Ийэ диэн биһигини төрөппүт, күн сирин көрдөрбүт күндү киһибит буолар. Кин куруук биһиги аттыбытыгар баар.",
      "Мин ийэм аата Мария Александровна Степанова. Кини “Россельхоз” бааҥҥа менеджеринэн үлэлиир. Улууспут биир кэрэ айылҕалаах сиригэр, үс дьоруойдаах Байаҕантай нэһилиэгэр Тандаҕа төрөөбүтэ. Ыал соҕотох оҕото буолан, атаахтаан, мааныланан улааппыта. Кыра сааһыттан күн аайы таҥаһын уларыттан, баттаҕын икки гына өрдөрөн, улахан баанчыктатан уһуйааныгар барара үһү. Бороҕоҥҥо мин оскуолабар үөрэммитэ. Маҥнайгы учуутала Анна Николаевна Колесова туһунан биһиэхэ олус истиҥник санаан кэпсээччи. Ийэм кыра сааһыттан үчүгэйдик уруһуйдуур буолан, кылааһыгар солбуллубат худуоһунньук эбит. Ону тэҥэ үҥкүү куруһуогар дьарыктаммыт. Араас таһымнаах куонкурустарга, кэнсиэрдэргэ ситиһиилээхтик кыттыбыт.",
      "Ийэм ас астыырын, иистэнэрин туохтан да ордорор. Биһиги бииргэ төрөөбүт 3 кыыспыт. “Бурда” сурунаалтан көрөн, бэйэтигэр уонна биһиэхэ таҥас тигэр. Мин ийэбин кытта үүт-үкчү таҥастары кэтэрбитин сөбүлүүбүт. Саҥа дьылга араас маскарааттары тигэр, оттон биһиги көмөлөһөбүт. Ийэбитин кытта тэҥҥэ үлэлиирбитин наһаа сөбүлүүбүт. Сайынын сибэкки арааһын олордон, дьиэбит тиэргэнэ сибэккинэн киэркэйэр.Онно уу кутааһын – биһиги сүрүн эбээһинэспит.",
      "Ийэм үтүө майгылаах, истиҥ мичээрдээх. Күндү киһибэр кытаанах доруобуйаны, үлэтигэр ситиһиилэри, уһун дьоллоох олоҕу олороругар баҕарабын.",
      "Дайаана Степанова, VII “В” кылаас.",
           "Мин уонна ийэм",
      "Вика Терехова уруһуйа, IV “В” кылаас.",
      " "
    ]
  },
  {
    "title": "Айыылана Степанова: “Сүргэлиин көтөҕүллэн, дойдубар эргилинним”",
    "date": "18.10.2020",
    "url": "http://keskil14.ru/ajyylana-stepanova-s-rgeliin-k-t-llen-dojdubar-ergilinnim/",
    "raw_text": [
      "Соторутааҕыта ырыаһыт кыысчаан Айыылана Степанова Москва куоракка XI төгүлүн ыытыллар Норуоттар икки ардыларынааҕы “Белая трость” диэн аһымал бэстибээлгэ кытта бараары сылдьарын туһунан кэпсээбитин таһаарбыппыт. Кини: “Дойдубар кэллэхпинэ, хайаан да сонуммун үллэстиэм”, – диэн тылын биэрбитэ. Ону быһа гыммакка, бүгүн көтөн кэлээтин кытта кэпсэтэ сырыттыбыт. ",
      "— Айыылана, төһө бэркэ сылдьан кэллиҥ?",
      "— Олус үчүгэйдик, умнуллубаттык сылдьан кэллим. Москва куорат устун күүлэйдээн, Азимут Олипмик отельга олорон, бассейҥҥа дуоһуйа сөтүөлээн, мусуойга сылдьан, талааннаах оҕолордуун билсиһэн, сүргэлиин көтөҕүллэн, дойдубар эргилинним.",
           "— Бэстибээл хайдах ааста дии санаатыҥ?",
      "— Быйылгы бэстибээлгэ пандемиянан сибээстээн, 29 эрэ оҕо кытынна. Тэрийээччилэр, ырыаһыттар, волонтердар хас биирдии кыттааччыны кытта кэпсэтэн, сыаналаах бириистэри бэлэхтээн, хаартыскаҕа түһэн, бириэмэ олох биллибэккэ ааста.",
      "— Көрөөччүтэ суох сыанаҕа ыллыыр ураты буолуо…",
      "— Биллэн турар, соччото суох курдук. Тыыннаах ытыс тыаһын киһи истибэт. Ол эрээри тула өттүн камера буолан, син биир олус долгуйаҕын.",
           "— Анита Цойдуун толорбут ырыаҕыт төһө табылынна?",
      "— Биһиги ырыабытын тус-туһунан эрдэттэн уһулан бэлэмнээбиппит. Онон, режиссер Ирина Усачева да, бэйэбит да олус табыллан ылламмытыттан астынныбыт. Анита Цой былааччыйабыт өҥө биирдик түбэспитин көрөн, үөрэ соһуйбута.",
      "— Кинилиин дьиҥ олоххо алтыһар хайдах эбитий?",
      "— Ырыабыт кэнниттэн гримеркаҕа атах тэпсэн олорон, отучча мүнүүтэ кэпсэппиппит. Анита олус сэмэй уонна үөрүнньэҥ киһи эбит. Миэхэ икки диискэтин бэлэх ууммута. Кыайыы 75 сылыгар аналлаах иккис хомуурунньугар быйыл саҥа тахсыбыт ырыалара киирбиттэр эбит. Ону тэҥэ, олунньу ыйга бэйэтин кэнсиэригэр ыҥырбыта. “Туохтан да толлубакка инниҥ диэки баран ис, куруутун үөрэ сырыт”, – диэн алгыы хаалбыта.",
           "— Бэстибээл биир сүрүн тэрийээччитэ Диана Гурцкаялыын уопсай ырыа ыллыахтаах этигит дии?",
      "— Былаан быһыытынан кыттааччылар кинини кытта икки ырыаны ыллыахтаах этибит. Мин ону олус күүппүтүм. Ол эрээри, хомойуох иһин, пандемия буолан, ыллаппатылар.",
      "— Үрдүк таһымнаах бэстибээлгэ кыттан кынаттанан кэллэҕиҥ. Инникигэр туох былаан үөскээтэ?",
      "— Ыллаабытым курдук ыллыы сылдьыаҕым. Төһө кыалларынан дьоммун-сэргэбин саҥа ырыаларынан үөрдэ-көтүтэ туруоҕум.",
      "Кэпсэттэ Вера Петрова",
           " "
    ]
  },
  {
    "title": "Бордоҥ орто оскуолатын үөрэнээччилэрин ийэ туһунан өйтөн суруйуулара",
    "date": "18.10.2020",
    "url": "http://keskil14.ru/bordo-orto-oskuolatyn-reneechchilerin-ije-tu-unan-jt-n-surujuulara/",
    "raw_text": [
      "Мин ийэм",
      "Сир үрдүгэр ийэттэн ордук ким да суох…Ийэ Ийэ барахсан! Мин ийэм наһаа кыраһыабай, өйдөөх, үтүө санаалаах. Асчыт бэрдэ, үлэһит үтүөтэ. Кини мин үтүө сүбэһитим, доҕорум…мин кинитэ суох сатаан олорбоппун. Ийэм барытын сүбэлээн — амалаан биэрэр. Инники олохпор тугу билиэхтээхпин үөрэтэр – такайар. Мин ийэбинэн киэн туттабын уонна олус таптыыбын.",
      "Омукова Диана, 6 кылаас",
      "Ийэбин таптыыбын!",
      "Таптал баар буолан туох баар тыынар – тыыннаах дьоллоох…Мин ийэм аата Прокопьева Елена Семеновна, ийэбин наьһаа таптыыбын! Киниттэн ураты кимиэхэ даҕаны итэҕэйбэппин. Кырабыттан ийэбэр көмөлөһөбүн: мас хайытабын, иһит сууйабын, ас астыыбын, оһох оттобун.",
      "Мин таптыыыбн – мин дьоллоохпун?",
      "Прокопьев Дьулус, 6 кылаас",
      "Мин ийэм",
      "Ийэ киһи – сырдык аанньал, тыыннаах таҥара буолар. Хас биирдии кыыс ийэ буолар аналлаах.",
      "Мин ийэм аата Петрова Любовь Геннадиевна диэн. Кини тохсунньу томороон тымныытыгар күн сирин көрбүтэ. Ийэм күүстээх санаалаах, көрсүө-сэмэй майгылаах. Үс оҕо күн күбэй ийэтэ. Биһиги туспутугар кыһаллар, таптыыр киһибит – ийэбит. Ийэлэр күннэринэн эҕэрдэлиибин, дьолу-соргуну баҕарабыт.",
      "Петрова Кристина, 9 кылаас",
      "Мин ийэм барахсан!",
      "Күн күбэй ийэбин Ийэлэр күннэринэн итиитик-итсиҥник эҕрдэлиибин! Баҕарыам этэ уһун дьоллоох олоҕу. Хаһан да ыалдьыма, үөрэ-көтө сырыт!",
      "Мин ийэм аата – Мухаметова Алла Егоровна. Кини “Успех” маҕаһыыҥҥа үлэлиир. Нарын–намчы саҥалаах, мип-минньигэс астаах хаһаайка. Мин кинини убаастыыбын, сыаналыыбын оҕолорун туһугар олус кыһаллар, сүүрэр – көтөр. Киниэхэ мин көмөлөһөбүн. Кини миэхэ дьүөгэ курдук. Оҕолоор, ийэҕитин харыстыы сылдьыҥ, таптыы сылдьыҥ. Хаһан да хомотумаҥ үөрдэ – көтүтэ сылдьыҥ.",
      "Ийэбин олус таптыыбын!",
      "Сидорова Альбина, 8 кылаас",
      "Ийэм",
      "«Ийэ»… Бу тылга сатаан ааҕыллыбат таптал уонна олох кээмэйдэммэт оҕо үөрүүтэ баар… Оҕоҕо саамай күндүтэ кини ийэтэ буолар.",
      "“Саамай амарах сурэхтээх киһи кимий?” – диэн ыйыттахтарына – Ийэ диэҕэ…Ийэ барахсан оҕотугар таптала муҥура суох, эрэлэ улахан. Оннооҕор кус оҕолорун көмүскээри эһэни үүрэрин курдук, ийэ оҕотун харыстыыр. Кини дьиҥнээх ийэ.",
      "Мин ийэбин олус таптыыбын.",
      "Яковлев Сергей, 9 кылаас",
      "Саамай чугас киһим",
      "Биһиэхэ саамай чугас киһибит ийэбит буолар. Мин ийэбин таптыыбын, олус харыстыыбын. Кини үлэлиир сирэ – оскуола. Оҕолору үҥкүү кэрэ алыбар уһуйар. Кини олус кыраһыабай, тулуурдаах, дьулуурдаах. Ып-ыраас санаалаах, сып-сылаас илиилээх. Ийэбин таптыыбын, хаһан да хомотуом суоҕа!",
      "Еремеев Данил, 7 кылаас",
      "Мин ийэм",
      "Биһиги дьиэ кэргэммитигэр үспүт: ийэм, убайым, мин. Дьоллоохпут, иллээхпит. Ийэбит биһигини харыстыыр, бүөбэйдиир. Ийэм биһигини 2008 сыллаахха иитэ ылбыта. Мин кинини өр кэтэспитим…олус да дьоллоохпун. Санаабар тулам барыта сырдаабыта. Ийэбит икки оҕолоох буолбута, олус үөрбүтэ. Хас биирдии күн ас астыыр: алаадьы, бэрэски уо.д.а.",
      "Ийэбин таптыыбын, убаастыыбын. Кинитэ суох мин эмиэ суохпун. Ийэм барахсаны таптыыбын.",
      "Кириллина Арина, 6 кылаас",
      "Ийэм саамай күндү киһим",
      "Ийэм олохпор саамай күндү уонна таптыыр киһим… Мин санаабар, ийэтэ суох мин сатаан олоруом суоҕа этэ.",
      "Ийэм барахсан… Кини элбэх оҕолоох, олус тулуурдаах, үлэһит. 6 оҕотун көрөн-харайан бүөбэйдиир. Киниэхэ кыаҕым баарынан көмөлөһө сатыыбын. Улаатан баран биирдэ өйдөөтүм, ийэм миэхэ саамай чугас, саамай эрэллээх доҕори буоларын… Ардыгар хомотон кэбиһэн кэмсинээччибин. Кини хараҕын уутун көрдөхпүнэ бэйэм эмиэ ытыах курдук буолабын.",
      "Киниэхэ ыарахан буоллаҕына – миэхэ эмиэ ыарахан. Ол эрээри кини күүстээх санаалаах буолан, хараҕын уутун хаһан да көрдөрбөт, сылайбытын биллэрбэт. Ийэм туох баар үтүөҕэ үөрэппитин наар саныыбын уонна кууһан баран, хомотуом суоҕа диэн эрэннэрэбин.",
      "Иванова Лияна, 8 кылаас",
      "Мин ийэм",
      "Ийээ – оҕо бастакы тыла, доҕоро уонна таптыыр киһитэ. Мин ийэм туһунан кылгастык кэпсиэхпин баҕарабын.",
      "Ийэм аата – Сусанна Николаевна диэн. Кини Бордоҥ олохтооҕо, учуутал, мин үһүс оҕобун. Убайдаахпын, эдиийдээхпин. Ийэм биһигини элбэххэ үөрэтэн, олоххо бэлэмниир: дьону убаастыырга, үчүгэйи оҥорорго, көмөҕө кэлэргэ. Кинини кытта ас астыыбын, от оттуубун, үлэлиибин. Дьоҕурдаах үлэһит, дьоҥҥо үтүө санаалаах улааппыппар ийэбэр махтанабын! Кини эйэҕэс майгыта, ыраас санаата дууһабын үөрдэр.",
      "Оҕолоор, ийэҕитин харыстааҥ, хомотумаҥ, үлэһит, чиэһинэй, сиэрдээх буола улаатыҥ!",
      "Павлов Василий, 9 кылаас",
      "Ийэбин таптыыбын",
      "Ийэ диэн тылы иһиттэхпинэ санаабар тулам барыта сырдыыр… Мин күн күбэй ийэбин олус таптыыбын. Кини эрэ баар буолан мин бу орто дойдуга баарбын. Хайдах да, туох да түгэн буоллун, аттыбар кини эрэ… наар өйдүүр, өйүүр киһим. Төһөлөөх элбэх киһини көрсөбүтүй, алтыһабытый?! Ол эрээри саамай истиҥ киһибит биһиги ийэбит буолар.",
      "Ийэм аата Лена диэн. Кини аата, бэйэтин даҕаны миэхэ Улуу өрүһү санатар. Ол курдук кини күүстээх санаалаах, ыарахан кэммэр көмөлөһөр, кыһаллар.",
      "Мин кинимнэн киэн туттабын уонна таптыыбын!",
      "Гуринов Мирослав, 8 кылаас",
      "Ийэм",
      "Ийэм миэхэ олус күндү, чугас киһим буолар. Ыраах тэлэһийэ бардахпына ийэм наар күүтэр, ахтар. Мин эмиэ ийэбин олус суохтуубун. Ийэбит барахсан биһигини хаамарга, ааҕарга, суоттурга үөрэппитэ. Кини аата Элеонора… кини баар буолан дьоллоохпун. Мин ийэбин олус-олус таптыыбын!",
      "Евсеева Анэля, 7 кылаас",
      "Күн күбэй ийэм барахсан",
      "Мин ийэбин олус күүскэ таптыыбын. Кини ыраас, кэрэ, нарын майгылаах, асчыт дьоҕурдаах уонна наһаа үчүгэй хаһаайка. Кини баар буолан биһиги дьиэбит куруутун ыраас, сылаас, хаһан да киртийбэт. Оскуолабыттан дьиэбэр тиийэрбэр, дьиэ таһа астык сытынан туолбут буолар.",
      "Төһө даҕаны арыт миигин өйдөөбөтөр, мин ийэбин син биир таптыыбын, олус убаастыыбын. Хаһан да ыалдьыма, хомойума, сарсыардааҥы саҥа тахсыбыт ньургуһун курдук үөрэ-көтө сырыт. Мин эрэнэбин биирдэ бэриллэр олоҕу хас биирдии сөкүүндэни харыстыахха… Мин ийэбин таптыыбын.",
      "Докторова Анна, 8 кылаас",
      "Ийэм",
      "Ийэлээх буоламмын, күн сирин көрбүтүм, бу орто дойдуну, күөх далай халлааны!",
      "Мин ийэм күн курдук сып-сырдык санаалаах, эйэҕэс мичээрдээх, эдэркээн бэйэлээх. Ийэбин таптыыбын да таптыыбын, күҥҥэ тэҥниибин. Кини олус күндү!",
      "Ийэни харыстыаҕыҥ, киниэхэ көмөлөһүөҕүҥ!",
      "Данилов Павел, 8 кылаас",
      "Ийэбин олус күүскэ таптыыбын!",
      "Ийэ диэн сир үрдүгэр саамай кэрэ киһи буолар. Кини баар буолан биһиги бары баарбыт.",
      "Ийэм аата Мария Михайловна диэн. Кини оскуолаҕа алын кылаас учууталынан үлэлиир. Оҕолору кэрэҕэ-үтүөҕэ угуйар. Ийэм айылҕаҕа сылдьарын, сир астыырын наһаа сөбүлүүр. Кинилиин иккиэн дьэдьэнниибит, сир астыыбыт. Иллэҥ кэмигэр дьиэҕэ үлэбин ааҕарбар, билбэт сорудахпын эппиэттииргэ көмөлөһөр.",
      "Мин ийэбин олус күүскэ таптыыбын!",
      "Алексеев Григорий ,9 кылаас",
      "Мин ийэм",
      "Мин ийэм – саамай чугас до5орум. Кини миэхэ барытыгар көмөлөһөр. Сарсыарда эрдээ үлэтигэр балыыһаҕа барар, хойут кэлэр. Сылайан кэллэҕинэ мин наар көмөлөһөөччүбүн.",
      "Биһиги ийэбитин күүскэ да күүскэ таптыыбыт. Дьиэ кэргэммитигэр алта оҕобут. Онон ийэм дьоллоох.",
      "Васильев Афоня, 6 кылаас",
      "Мин ийэбин күүскэ-күүскэ таптыыбын",
      "Ийэ диэн бу сиргээйигин таптыыр, үчүгэйгэ үөрэтэр, куһаҕан суолтан туоруурга такайар күндү киһи… мин наһаа үчүгэй ийэлээхпин.",
      "Кини аата – Екатернина Николаевна диэн, кулуупка үлэлиир. Ийэм аттыбар баарыгар дууһам чэпчиир, санаам үөрэр. Суох кэмигэр соҕотохсуйабын. Онтон кэллэҕинэ – үөрэбин! Ийэм ыарыйдахпына, сүүспүттэн сыллаатаҕына үтүөрэн хаалабын.",
      "Мин ийэбин күүскэ-күүскэ таптыыбын.",
      "Семенов Саша, 7 кылаас",
      " Бордоҥ орто оскуолатын үөрэнээччилэрин ийэ туһунан өйтөн суруйуулара  \r \t\t\t\t\t\t#мама#сочинение#эссе  "
    ]
  },
  {
    "title": "Павловскай орто оскуолатын үөрэнээччилэрэ ийэлэригэр хоhоон аныыллар",
    "date": "18.10.2020",
    "url": "http://keskil14.ru/pavlovskaj-orto-oskuolatyn-reneechchilere-ijeleriger-hohoon-anyyllar/",
    "raw_text": [
      "Ийэ күнүнэн эҕэрдэлээн Павловскай орто оскуолатын үөрэнээччилэрэ ийэлэригэр хоhоон аныыллар.  ",
                ""
    ]
  },
  {
    "title": "“Норуот өйүн-санаатын барҕа баайын, култууратын саҥа технологияларынан сырдатыы, тириэрдии”",
    "date": "18.10.2020",
    "url": "http://keskil14.ru/noruot-j-n-sanaatyn-bar-a-baajyn-kultuuratyn-sa-a-tehnologiyalarynan-syrdatyy-tirierdii/",
    "raw_text": [
      "Аныгы олох тэтимигэр саха тыла, култуурата, үгэһэ симэлийбэтин туһугар, аныгы технологиялары кытта тылбытын кэккэлии сайыннарыахтаахпыт. Тылбыт инникитэ — оҕолорго. Аныгы оҕо толкуйа, көрүүтэ чыҥха атын. Билигин кыра саастарыттан Ютуб ситимин көрөллөр, араас роботтары оҥороллор, көмпүүтэри сатыыллар. Билигин сахабыт тылын, култууратын IT эйгэтигэр сыһыаран, сахалыы тыллаах контент оҥордохпутуна, тылбыт сайдыа, кэҥиэ уонна тарҕаныа.",
      "Алтынньы 17 күнүгэр ZOOM платформа нөҥүө “Норуот өйүн-санаатын барҕа баайын, култууратын саҥа технологияларынан сырдатыы, тириэрдии” диэн сэргэх семинар буолан ааста.",
      "Семинарга IT эйгэтигэр үлэлии-хамсыы сылдьар чинчийээччилэр, учууталлар, бибилэтиэкэ үлэһиттэрэ уонна оҕолор бэйэлэрин ньымаларын, үлэлэрин уонна үөрүйэхтэрин атастастылар.",
      "М.К. Аммосов аатынан ХИФУ Физико-техническэй институтун лабораториятын сэбиэдиссэйэ Сергей Ефимович Васильев “3D Раритеты Якутии” — диэн бырайыгын билиһиннэрдэ. Саха норуотун туттар сэбин-сэбиргэлин, иһитин-хомуоһун 3D технологиянан тыыннааҕымсытан киһи ханна баҕарар сылдьан төлөпүөнүн нөҥүө көрүөн сөп. Иһит тутула эрэ буолбакка, оһуора-мандара хайдах баарынан көстөр.",
      "Дьокускай куорат “Оҕо киинэ” эбии үөрэхтээһин киин педагога Вилия Владиславовна Лугинова семинар истээччилэригэр Ютуб ханаалыгар хаачыстыбалаах контент оҥоруутугар “Көрдөөх наука” сахалыы тыллаах оҕо Ютуб ханаалын холобуругар маастар кылаас ыытта.",
           "Гуманитарнай чинчийии уонна аҕыйах ахсааннаах омуктар кыһалҕаларын үөрэтэр институт лабараана Василий Васильевич Бочкарев “Саха тылын синтезатора” диэн олус интэриэһинэй дакылаат оҥордо. Саха саҥатын үтүктүү, уһулуу үлэтэ саха тыла интэриниэккэ киирэригэр көмө буолуо диэн баҕа санаатын эттэ.",
      "Н.Е. Мординов аатынан “Кэскил” оҕо кыһатын дириэктэрэ Ольга Ивановна Семенова “Кэскил” оҕо кыһата уонна оҕо аныгы суруналыыстыката” диэн дакылаатыгар аныгы кэм хаһыата ааҕыллар эрэ буолбакка, билиҥҥи IT технологиялар көмөлөрүнэн иһиллэр уонна көстөр буолла диэн эттэ. “Кэскил” оҕо кыһатын таһаарыылара кумааҕыга сурулларынан муҥурдаммакка, интэриниэт ситимигэр барытыгар ааҕааччыларыгар аһаҕастарын сырдатта.",
           "Национальнай библиотека үлэһиттэрэ билиҥҥи хааччахтааһын кэмигэр “Персональный библиотекарь” диэн систиэмэнэн үлэ туһунан билиһиннэрдилэр. Электроннай библиотека нөҥүө оҕо кинигэ буларыгар, ааҕарыгар анал, табыгастаах усулуобуйаны киллэрии туһунан кэпсээтилэр.",
      "Ангелина Кузьмина, суруналыыс, чинчийээччи, бырайыак ааптара:",
      "— “Саха өйүн-санаатын баайын уонна култууратын сырдатар-чинчийэр киин” кэммиэрчэскэйэ суох автономнай тэрилтэ Ил Дархан Граныгар кыайбыт сырдатар-чинчийэр бырайыагын чэрчитинэн, ыччакка уонна үөрэнээччилэргэ аналлаах “Норуот өйүн-санаатын барҕа баайын, култууратын саҥа технологияларынан сырдатыы, тиэрдии” диэн үөрэтэр, уопут үллэстэр тэрээһинэ буолла. Бу саҥа сүүрээни М.К. Аммосов аатынан Хотугулуу-Илиҥҥи федеральнай университеты, Гуманитарнай чинчийии уонна аҕыйах ахсааннаах омуктар проблемаларын үөрэтэр институту уонна Дьокускайдааҕы эрдэҕэс оҕо киинин кытта тэрийдилэр. Дьокуускай, Орто Халыма, Горнай, Бүлүү, Үөһээ Бүлүү, Амма, Ньурба, Уус Алдан улуустарыттан IT эйгэҕэ үлэлиир испэсэлиистэр, устудьуоннар, ыччат уонна оҕолор аныгы технологиялары, көрүҥнэри туһанан төрөөбүт тылбытын, үгэспитин сиэрбитин-туоммутун, төрүт дьарыкпытын хайдах гынан тиэрдиэххэ, үйэтитиэххэ сөбүн туһунан уопуттарын үллэһиннилэр. Чопчу туһаайыылары, сүбэлэри биэрдилэр. Онлайн тэрээһиҥҥэ барыта 91 киһи кытынна.",
           "Ыччат кэлэр кэскилбит буолар. Онон тылбытын-өспүтүн, норуоппут духуобунай баайын, култууратын салҕааччылар кинилэр. Оҕолорбутугар, ыччаппытыгар саҥа кэм таһымынан, аныгы технологиялар көмөлөрүнэн бу сүҥкэн баайы тиэрдии бырайыакпыт сүрүн сыала-соруга буолар. Бырайыак чэрчитинэн, үүммүт үөрэх дьылыгар төрөппүттэргэ, ыччакка өбүгэ төрүт билиитин, үгэһин кэпсиир, саха ыала оҕону иитиигэ сүбэлэриттэн үллэстэр саҥа “Саха суола” диэн сахалыы ютуб-ханаал уонна саайт баар буолла. Кыттааччылар биэриилэри уруокка туһаныахха сөбүн, олус туһалаахтарын, уонна сэмэнээргэ элбэх саҥа бырайыактары, маастар-кылаастары көрбүттэрин, бииргэ үлэлэһэр баҕалаахтарын биллэрдилэр.",
      "Флоренция Ильинична Заровняева, Горнай улууһун Л.Е. Лукина аатынан оҕону эбии дьарыктыыр киин уһуйааччыта:",
           "— Мин LearningApp программанан уруокка, кружок быыһыгар оҕолор билиилэрин хаҥаталларыгар туһалаах оонньуулары оҥоробун. Бу программаҕа саха айымньыларын геройдарын төһө билэллэрин, таабырыннары таайарга араас тургутук оҥоробун, Саха сирин историятыттан викторина бэлэмниибин. Бу оонньуулар оҕолор билиилэрэр-көрүүлэрэ кэҥииригэр, толкуйдуур дьоҕурдара сайдарыгар туһалаах диэн оҥоһуллаллар.",
      "Бэйэм LearningApp программанан саҥа туһанан эрэбин. Чэпчэкитик оҥоһуллар. Бэлэм шаблоннарынан туһанан ханнык баҕарар тиэмэҕэ оонньуулары оҥоруохха сөп. Бу туһунан семинар истээччилэригэр кэпсээтим, бэйэм үөрүйэхпин тириэртим. Олус интэриэһинэй уонна туһалаах семинар буолан ааста. Сахабыт тыла сайдарын туһугар олох тэтимин кытта тэҥҥэ хаамсыахха диэн ыҥырабын.",
      "Айыына Трофимова"
    ]
  },
  {
    "title": "«Бэлэм буол» айар үлэҕэ кынаттаабыта: Николай Крылов суруналыыстыка эйгэтигэр хайдах кэлбитин туhунан кэпсиир",
    "date": "16.10.2020",
    "url": "http://keskil14.ru/belem-buol-ajar-le-e-kynattaabyta-nikolaj-krylov-surunalyystyka-ejgetiger-hajdah-kelbitin-tuhunan-kepsiir/",
    "raw_text": [
      "“Саха сирэ” хаһыат суруналыыһа, СӨ култууратын үтүөлээх үлэһитэ, СӨ суруналыыстыкаҕа судаарыстыбаннай бириэмийэтин лауреата, Бүлүү улууһун, Бүлүү куоратын уонна Чернышевскай нэһилиэгин Бочуоттаах олохтооҕо Николай Крылов биһиги хаһыаппыт кылаабынай редактора Нина Иннокентьевна Протопопова кабинетыгар кэлэн үгүстүк кэпсэтэрин, алтыһарын өйдүүбүн. Кэлин билбитим, кинилэри Бүлүү улууһа эрэ буолбакка, “Бэлэм буол”-“Кэскил” хаһыат эмиэ ыга ситимниир эбит.",
      "Ол туһунан Нина Иннокентьевна 2014 с. атырдьах ыйын 19 күнүгэр суруйбута баар: “Үйэм тухары оҕо хаһыатыгар үлэлээбит киһи, оҕо сылдьан “Бэлэм буолга”, “Кэскилгэ” биир эмэ суруйуулара тахсан, айар үлэҕэ туох эрэ кыымы сахпыт оҕолорбутун биһиги олус чугастык саныыбыт. Суруйуу да бастыҥын, тылынан да өйдөөхтүк сатаан саҥаран суккуйуу маастара Вячеслав Степанов барахсан этэ. Николай Крылов киниэхэ лаппа чугасаһар киһи диэн ыраахтан кэтээн көрөн сыана быһарым. Суруйууларын да түбэһэн аахтахпына бэйэм сыаналыыр кыахпынан хайгыырым. Радиоҕа, телевидениеҕэ да үлэлииригэр бэркэ саҥарара. Кэлин улахан киэҥ аудиторияҕа да араатардыырын истэрим. Суруналыыс Никола й Крылов биир уратыта—идэтин баһылаабыт фотограф. Буолаары буолан, суруйар фотограф. Дьэ, бу хаһыакка олус наадалаах үлэһит. Урут хаартысканан информация диэн баар буолара, фотограф түһэрэн баран, хаартыскатын ис хоһоонун кылгастык суруйан биэрэрэ, хаһыакка оннук кылгас иһитиннэрии тахсара. Кэлин фотографтар оннугу оҥорбот, суруйар суруналыыстары арыаллааччы буолан хааллылар. Онон суруйар фотограф тарбахха баттанар. Ол өттүнэн Ньукулай эмиэ үрдүктүк сыаналанар суруналыыс.",
           "Кэлиҥҥи кэмҥэ ырытыылаах суруналыыс аҕыйаата. Ол дьон ортотугар мин Николай Крылову киллэриэм этэ. Кини Бүлүү экологиятын боппуруоһугар бэркэ иэттэһэн туран суруйталаабыта. “Саха сирэ” хаһыакка промышленность салаатын салайар кэмигэр айылҕа гааһын туһаҕа таһаарыы, онон дьон олоҕун чэпчэтии боппуруостарыгар дириҥник хорутан суруйар суруналыыс быһыытынан биллэр. Николай Александрович бэйэтэ туспа суоллаах-иистээх, тутуһар тускуллаах, ырытар хайысхалаах, общественнай эйгэлээх суруналыыс”.",
      "Суруналыыс буолар аартыкка",
      "Оҕо сааһын уонна “Бэлэм буоллуун” алтыспыт түгэнин Николай Крылов бу курдук аҕынна:",
      "-Мин түөрт саастаахпар ийэм суох буолбута. Улуус кииниттэн олус ыраах олорор буоламмыт, ийэм хаартыскаҕа да түһээхтээбэтэх. Онон хайдах дьүһүннээҕин да билбэппин. Маачаха эһэм маачаха эбэбин кытта миигин ылан ииппиттэрэ. Эргиччи маачахалар ортолоругар үөскээбитим. Ол хайдахтаах курдук психологическай баттааһыннааҕын сэрэйиэххэ эрэ сөп. Аҕам сылгыһыт буолан, ыраах дэриэбинэттэн кыайан кэлбэт этэ. Үс сыл буолан баран, аҕам кэргэн ылан, маачаха ийэлэнэн бииргэ олоро түспүппүт да, мин ыалдьаммын балыыһаны кэрийэр киһи буолбутум Икки, үс чиэппэр үөрэнэ-үөрэнэ, оҕо санаториятыгар киирэн хас да ый эмтэнэр этим. Онон балыыһа ииппит, киһи гыммыт дьылҕалаахпын. Ыарыһахтаан бэһис кылаас кэннэ оскуолаҕа үөрэммэтэҕим. Ол быыһыгар эмтэнэн, операцияланан олох иһин охсуһарым.",
           "Аҕам үрэх баһыгар олорор буолан, кыайан кэлэ сылдьыбат этэ. Уруу-аймах диэни ким да билиһиннэрбэтэҕэ. Билэрим диэн—эбэм иккис кэргэниттэн оҕолоро, аҕам балыстаах быраата бааллара. Иккиэн ыраах нэһилиэктэргэ учууталлыыллара. Таҥаспын-саппын, оскуолам тэрилин эдьиийим Анна Егоровна Батагаева сайын кэлэн сөхсүйэрэ. Тулаайах оҕо олоҕун, кыһалҕатын толору билэн улааппытым. Дьэ, ити курдук, оҕо саас кылааһынньыктара суох, биир учуутала, оскуолата суох, үксүгэр балыыһалар эркиннэригэр оҕо сааһым ааспыта… Оччолорго “Бэлэм буол” хаһыакка Бүлүүттэн төрүттээх Иван Веревкин үлэлиирэ. Кини сэргээн,суруналыыс буолар аартыкпын арыйан биэрбит эбит диэн саныыбын, киниэхэ махтанабын. Ол курдук, тииҥ, атынан айаннаан иһэр уол оҕо эргэ өтөхтөн куттаммытын туһунан кэпсээннэрим “Бэлэм буолга” биир дойдулааҕым Иван Веревкин көмөтүнэн бэчээттэммиттэрэ. Кини Амма Аччыгыйын кытары үлэлээбит, алтыспыт киһи.",
      "Олоххо, үөрэххэ тардыһыыта сөхтөрдө",
      "Миигин Николай Крылов оҕо эрдэҕиттэн олоххо, үөрэххэ тардыһыыта сөхтөрдө. Ол курдук, кини балыыһалары кэрийэ сылдьан, учебниктарынан бэйэтэ үөрэнэн, баар эрчиллиилэри, садаачалары барытын суоттаан, өссө учууталлар сорудахтарын толорон, киэһээҥҥи оскуола учууталларыгар зачет туттаран XI кылааһы бүтэрбит. Ол туһунан Нина Иннокентьевна маннык суруйар: “Николай Крылов бэрт кыратыгар ийэтэ олохтон туораан, ону сэргэ кыратыттан ыарыһах буолан, олох барахсан балачча эрийбит-мускуйбут киһитэ. Олох устата ыарыыны кытта эриһии киһини сыанан аҕаабат. Ону ол диэбэккэ, наһаа тулуурдаах, дьулуурдаах сыра киһи буолан, үөрэх бөҕөнү үөрэнэн, үлэ бөҕөнү үлэлээн кэллэ. Ол эрээри, доп-доруобай эбитэ буоллар, өссө төһөлөөҕү оҥоруо, үлэлиэ, ситиһиэ эбитэ буолуой…”",
           "-Ыччаттар киинэҕэ, үҥкүүгэ сылдьаллара, “свиданиелыыллара”, мин буоллаҕына, уруок ааҕан, консультация ылан, бэйэбин бэйэм модьуйан, үөрэнэ эрэ сатыырым. МГУ кэтэхтэн бэлэмнэнии куурсугар кыһыны быһа дьарыктаммытым. Сорудахтарын толорон зачеттары ылар этим. Балаһыанньа быһыытынан, саас собеседованиенан киириэхтээх этим. Ону төлөпүөннээбиппэр: “Эн омук тылын туттарбатыҥ, ол булгуччу ирдэнэр, министиэристибэҕэ да туруорсан кыайбаккын”, диэбиттэрэ. Онон СГУ-га туттарсан киирэн, историческайы “туйгуннук” бүтэрбитим уонна дьэ үлэһит буолбутум. Үс сыл учууталлаабытым, завучтаабытым. Онтон оройуоҥҥа киллэрбиттэрэ. Оройуон хаһыата нууччалыы, сахалыы тахсар буолбутугар, куоракка киллэрэн, отдел сэбиэдиссэйэ оҥорбуттара. Онннук алта сыл үлэлээбитим. Онтон Дьокуускайга Саха АССР Гостелерадиотын арҕаа оройуоннарыгар эппиэттээх аналлаах кэрэспэдьиэнинэн ыҥыран ылан үлэлэппиттэрэ. Түөрт сыл үлэлээбитим кэннэ, “Социалистическая Якутия” хаһыат аналлаах кэрэспэдьиэнинэн ыҥырбыттара, — диир Николай Крылов, “Бэлэм буол”-“Кэскил” хаһыаттан куорсун анньынан, кынаттанан, суруналыыстыка эйгэтигэр эрэллээхтик үктэммит дьонтон биирдэстэрэ.",
           "Кини редакцияны кытары ситимин быспатаҕа. Ол курдук, “Оҕолор уонна маастардар” диэн дуобат күрэхтэһиитигэр, эмиэ хаһыат геройа, Ил Түмэн депутата, Юрий Константинович Окоемовтыын спонсордаабыттара, оҕолорго умнуллубат тэрээһини көҕүлүүргэ улаханнык көмөлөспүттэрэ. Онно Николай Александрович Ю. К. Окоемов эрэлээх, итэҕэллээх көмөлөһөөччүтэ буолан туран, депутат аатыттан оҕолорго бирииһи туттарбыта. Юрий Константинович эмиэ Бүлүүттэн төрүттээх, “АЛРОСА” хампаанньа вице-президенинэн, генеральнай дириэктэрин солбуйааччынан үлэлээбитэ.",
      "Жанна Леонтьева."
    ]
  },
  {
    "title": "В. П. Ларионов аатынан оскуола үөрэнээччилэрэ сахалыы тыыҥҥа уһуйуллаллар",
    "date": "16.10.2020",
    "url": "http://keskil14.ru/v-p-larionov-aatynan-oskuola-reneechchilere-sahalyy-tyy-a-u-ujullallar/",
    "raw_text": [
      "Биһиги оскуолабытыгар саха култууратын үтүө үгэһин сайыннарар, кылааһы бүттүүн ситиһиигэ таһаарар «Чугдаар» фольклор куруһуога айымньылаахтык үлэлиир. Уус-уран салайааччыларынан  Валентина Федоровна Кривошапкина уонна Ульяна Максимовна Ефремова буолаллар. Үөрэнээччилэр эбии дьарыкка, куруһуокка фольклор араас көрүҥнэригэр үөрэнэллэр.  Иитии кэнсиэпсийэтинэн ыытыллыбыт үөрэнээччилэргэ аналлаах култуура уонна спорт эстафетатыгар 150 оҕо кыттыылаах  хомусчуттар хордара  улууска кыайыылаах  аатын ылбыттара.",
      "Куруһуок биир бастыҥ бөлөҕүнэн Василиса Кузьминична Никифорова салайааччылаах 11 «б» кылааһын «Дьүрүлгэн» хомус ансаамбыла буолар.",
           "Үөрэнээччилэр бэһис кылаастан   утумнаахтык дьарыктанан маастарыстыба  үрдүк таһымыгар таҕыстылар. Олоҕурбут ньыматтан саҕалаан, көтөр, кыыл-сүөл саҥатын үтүктэри  кытта баһылаатылар, таҥалай, мурун ырыатын толорор кыахтаннылар. Өрөспүүбүлүкэҕэ ыытыллар фольклор күөн-күрэстэрин кыайыылаахтарынан буолаллар. Аан дойдутааҕы хомус мусуойа ыытар  «Дьүрүһүй хомуһум», «Чарующие звуки хомуса», Болгарияҕа ыытыллыбыт норуоттар икки ардыларынааҕы «Планета искусств», аан дойдутааҕы «Зов Земли олоҥхо» фольклор күрэхтэригэр кылаан-чыпчаал кыайыылаахтарынан ааттаммыттара.",
           "Василиса Никифорова, 11 «б» кылаас салайааччыта:",
      "— Мин үс кылааһы бэһистэн саҕалаан, хомус тардыытынан дьарыктаатым. 2006 с. оскуоланы бүтэрбит үөрэнээччилэрим үөрэх министиэристибэтэ бигэргэппит бырагырааматынан хомусчут дастабырыанньатын ылбыттара. 2013 сыллаахха бүтэрбиттэр өрөспүүбүлүкэ, аан дойду таһымнаах күрэхтэргэ ситиһиилээхтик кыттыбыттара. Билиҥҥи кылааһым оҕолорун Валентина Федоровналыын чабырҕахтыырга, хомустуурга, норуот ырыатын көрүҥнэригэр үөрэттибит. Үөрэнээччилэрим хомуһу араас өттүттэн ырытан, чинчийэр үлэ суруйан, араас ааҕыыларга ситиһиилээхтик кытталлар.",
      "Онон саха төрүт инструмена – хомус, кэнчээри ыччакка аан дойдуга ааны арыйар, ситиһиигэ кынаттыыр диэн тус уопуппуттан этэбин.",
      "Маны сэргэ, куруһуокка күргүөмүнэн  Ирина Васильевна Никанорова салайааччылаах 9 «а» уонна Ольга Петровна Старостина салайааччылаах 6 «б» кылаас үөрэнээччилэрэ ситиһиилээхтик дьарыктаналлар. Улууска, өрөспүүбүлүкэҕэ ыытыллар фольклор  күрэхтэригэр ситиһиилээхтик кытталлар. Өрөспүүбүлүкэҕэ  «Мин -олоҥхо дойдутун оҕотобун» оҕо олоҥхоһуттар киэҥ түһүлгэлэригэр биир дойдулаахпыт, ийэ олоҥхоһуппут Н.И.Степанов-Нооро «Күн Эрили» олоҥхотун толорон, кыайыылаах буолбуттара.",
      "Сайаана Иванова, 9«а» кылаас үөрэнээччитэ:",
      "— Хомус аптаах-алыптаах тыаһа мин куппар-сүрбэр кыра оҕо эрдэхпиттэн олус чугас. Кылааһым оҕолорун кытта бэһис кылаастан саҕалаан хомустуурга үөрэнэн, тиһиктээхтик дьарыктаммыппыт. Төрөппүттэрбит көмөлөрүнэн, бука бары сахалыы таҥас тиктэрэн, үгүс куонкурустарга ситиһиилээхтик кыттабыт. Хомус тыаһа киһини эмтиир, ыраастыыр күүстээх. Хомус тардарынан дьарыктанан сөпкө тыынарга үөрэнэбит, өйдүүн-санаалыын уоскуйабыт. Мин инникитин олохпун хомуһу кытта ситимниир баҕа санаалаахпын. Култуура кэллиэһигэр туттарсан айар эйгэҕэ уһуйулларга, өссө да сайдарга дьулуһабын.",
      "Настя Черкашина, 6 «б» кылаас үөрэнээччитэ:",
      "— Биһиги фольклорунан алын кылаастан дьарыктанабыт. Валентина Федоровна уонна Ульяна Максимовна олоҥхолуурга, чабырҕахтыырга, оһуокайдыырга үөрэппиттэрэ. Быйыл бэһис кылааска таҕыстыбыт. Салайааччыбыт Ольга Петровна төрүт култуура учуутала буолан, кылааспыт хайысхатын сахалыы тыннаах оҥорорго быһаарынан, фольклор кылааһа буоллубут. Нэдиэлэ аайы чабырҕахтыырга үөрэнэбит, олоҥхолоон да ылабыт. Бука бары хомус атыыластыбыт, төрүт үнүстүрүмүөн бу көрүҥэр үөрэнэр, сайдар былааннаахпыт. «Чугдаар-туой, күн оҕото» өрөспүүбүлүкэтээҕи бэстибээлгэ «Чыпчаал» анал аат кыайыылаахтара буолбуппут.",
           "Оҕолору фольклорга уһуйуу суолтатын туһунан салайааччылар Валентина Федоровна уонна Ульяна Ефремова бу курдук сэһэргииллэр:",
      "— Быйылгы үөрэх дьылыгар, Иитии кэнсэпсийэтигэр олоҕуран, алын сүһүөх үөрэнээччилэрэ бука бары хомуска кылааһынан дьарыктаннылар. Оскуолабыт салалтата, кылаас салайааччылара, төрөппүттэр хомуһу булууга-талыыга, сахалыы көстүүм тигиигэ төһүү  күүс, өйөбүл буолан, үлэбит үтүө түмүктэннэ. Оскуолабыт дириэктэрэ Светлана Кимовна Игнатьева  кэнчээри ыччаты сахалыы тыыннаан иитиигэ-үөрэтиигэ бары усулуобуйаны олохтуур.  Онон куруһуок ситиһиитэ сомоҕо үлэбит үтүө түмүгэ буолар"
    ]
  },
  {
    "title": "Эдэр булчукка: Сааны хайдах харыстыыбытый?",
    "date": "14.10.2020",
    "url": "http://keskil14.ru/eder-bulchukka-saany-hajdah-harystyybytyj/",
    "raw_text": [
      "Булт саатын ыйга биирдэ хайаан да ыраастыыр куолу. Ону тэҥэ булт кэмэ бүттэҕинэ, ууруох иннинэ, буорах, сибиниэс суола суох буолуор диэри кичэйэн туран кылбаччы сотуллуохтаах.",
           "Саҥа атыыласпыт саабыт хап-халыҥ оҕунуохтаах буолар. Ону сымнаҕас кумааҕынан эбэтэр ыраас таҥаһынан ыраастаныллар. Ол кэннэ арыынан сотуохха сөп.",
           "Саа уоһун ботуруон угар өттүттэн ыраастыыр ордук. Манна кумах, буор киирэриттэн ордук сэрэниэххэ наада. Харахха быраҕыллыбат кыра да сурааһын баар буоллаҕына, тимир дөбөҥнүк дьэбиннирэр. Оччотугар саа уоһун кыраһыыҥҥа илиппит чуумпургутунан сууралаан биэриҥ. Дьэбин улаханнык сиэбит буоллаҕына, уоһугар кыраһыын кутан, икки өттүттэн бүөлээн баран суукка устата туруораллар, кичэйэн ыраастыыллар.",
      "Саа мастан оҥоһуллубут чаастарыгар минеральнай арыы сыһыннаҕына, мас биллэ кэбириир.",
      "Эдэр булчукка",
      "Саҥардыы көппүт кус оҕото ханнык баҕарар аһылыктаах кыра бадарааннаах сиргэ түһүөн сөп. Ол эрээри сааһыттар улахан күөллэргэ, өрүстэргэ, үрэхтэр арыыларыгар сытар күөллэргэ, көлүйэлэргэ кустуулларын ордороллор. Кус таптаан түһэр күөллээх буолар, ону сорсуннаах булчуттар эндэппэккэ билэллэр.",
           "Эдэр сааһыттар, урут үктэммэтэх сиргитигэр мунаараргыт-тэнээрэргит элбэх буолуо. Ол иһин маҥнайгы киэһэ кус таптаан түһэр сирин үчүгэйдик кэтээн, үөрэтэн көрүҥ. Күөлгэ киирээт, көтүөхчэ-көппөт сылдьар кустары күөрэтэн күппээллээн, ытан түптэлээн барар сыыһа. Оччоҕуна олохтоох да кус тыаһырҕаан атын чугастааҕы күөлгэ көтөн хаалыан сөп.",
           "Кэтээн олорор уугар кустар түстэхтэринэ, тиэтэйимэ, көһүтэн олоро түс. Хас да кус холбостоҕуна, хоһулаан баран биирдэ ыт. Күөрэтэргэр көтөн иһэр кус тумсун иннинэн көрөн баран ыттаххына, сыыһыаҥ суоҕа.",
           "Павел Ильин."
    ]
  },
  {
    "title": "«Бэйэҥ тылгын олус үчүгэйдик билиэххин наада»: Күн тахсар Японияттан тылбаасчыт Николай Барамыгин",
    "date": "13.10.2020",
    "url": "http://keskil14.ru/beje-tylgyn-olus-ch-gejdik-biliehhin-naada-k-n-tahsar-yaponiyattan-tylbaaschyt-nikolaj-baramygin/",
    "raw_text": [
      "Япония туһунан биһиги ааҕааччыларбытын туох барыта интэриэһиргэтэр. Бүгүн “Россия—Япония” уопсастыба Саха сиринээҕи салаатын бэрэссэдээтэлэ, тылбаасчыт, блогер Николай Андреевич Барамыгин ыалдьыттыыр. Кини Япония олоҕунан олорбут, онно элбэхтэ сылдьар, айанныыр саха.",
      "Ол курдук, 1993 с. Саха сирин Япониятааҕы бэрэстэбиитэлин солбуйааччынан, 1998 с. 2000 с. диэри Саха сирин Япониятааҕы бэрэстэбиитэлинэн үлэлээбитэ. Кининэн сирэйдээн, чуолаан Япониятааҕы олоҕу-дьаһаҕы урут “Кэскил” хаһыакка кылаабынай редакторы солбуйааччы Варвара Угарова балачча сырдаппытын өйдүүбүн.",
      "“Россия—Япония” уопсастыба Саха сиринээҕи салаатын ситиһиилэрэ: “Мацури—2018” диэн Япония култууратын фестивала Дьокуускайга ситиһиилээхтик ыытыллыбыта, 2019 с. “Тойон Кыыл” киинэ Окинаваҕа норуоттар икки ардыларынааҕы фестивальга кыттыбыта. Ити тэрээһиннэри Николай Барамыгин быһаччы көҕүлээбитэ, тэрийсибитэ.",
           "Умнуллубат оҕо сааска",
      "-Мин оҕо сааһым Хаҥалас улууһун Төхтүр нэһилиэгэр ааспыта. Бастаан Төхтүргэ алын сүһүөх оскуолаҕа киирбиппит, онтон IV кылааһы Өктөм оскуолатыгар үөрэммиппит. V кылаастан оскуолабыт VIII кылаастаах буолан, Төхтүргэ төннүбүппүт.",
      "Мин оҕо эрдэхпиттэн кинигэ ааҕарбын наһаа сөбүлүүр этим. Уонна мүччүргэннээх сырыылардаах, саҥа материктары, саҥа сирдэри арыйар хорсун дьон туһунан ааҕарым. Онон оҕо эрдэхпиттэн моряк буоларга дьулуурдаах этим. Ленинград куоракка баар Нахимовскай училищеҕа сурук суруйа сылдьыбытым, ону сааһыҥ ситэ илик диэн аккаастаабыттара.",
      "VIII кылааска Покровскай орто оскуолатыгар физмат кылааска үөрэнэ киирбитим. IX кылаас кэнниттэн Новосибирскай университетын физматоскуолатын ыҥырыытынан, Новосибирскай куоракка Академгородок сайыҥҥы физмат оскуолатыгар үөрэнэммин, аан бастаан дьаабылыка маска үүнэрин, тимир суолу, о.д.а. Саха сиригэр суох көстүүлэри, түгэннэри көрбүтүм.",
      "Оскуоланы бүтэрэн баран, Владивосток куоракка Адмирал Невельскэй аатынан Уһук Илиннээҕи үрдүкү инженернэй муора училищетыгар үөрэнэ киирбитим. Онно алта сыл үөрэнэммин, штурман идэтин баһылаабытым.",
      "Үөрэнэ сылдьан практикаларбар Япония, Хотугу Корея, Кытай, Вьетнам, Сингапур, Бангладеш курдук дойдуларга сылдьыбытым. Уонна Хотугу муустаах байҕалынан Чукоткаҕа Певек куоракка тиийэ сылдьыбытым.",
      "Дьоппуон тылын уратыта",
      "Аан бастаан Японияҕа 1984 сыллаахха Тоямашинко куоракка бара сылдьыбытым. Биһиэхэ, саха дьонугар, Япония хайдах эрэ туспа суолталаах. Үөрэнэ сылдьыахпыттан бэйэм аналлаах кинигэнэн дьоппуон тылын үөрэтэн барбытым.",
           "Дьоппуон тыла саха тылын курдук, атын омук тылларыттан киирбит тыллара элбэх. Холобур, тыл 40 бырыһыана кытай тылыттан киирбит. Онон иероглифтары билбэт буоллаххына, тыл баайын аҥаарын билбэккин.",
      "Иероглиф ахсаана олус элбэх. Оскуолаҕа үөрэннэххэ, 2,5 тыһыынча иероглибы үөрэтэҕин. Оччоҕо дьэ, хаһыат ааҕар кыахтанаҕын. Оттон үрдүк үөрэхтээх киһи 5 тыһыынча иероглибы билэр буолар. Онон дьоппуоннар саҥаларыттан ким ханнык үөрэхтээҕэ тута биллэр.",
      "Муора тыла ангылычаанныы тылынан буоларынан сибээстээн, биһиги ангылычаан тылын күүскэ үөрэппиппит. Ол таһынан хойут элбэхтик Кытайга сылдьыбыт буолан, кытайдыы эмиэ кыратык быһаарсыахпын син. Хоту Тиксиигэ украинец уолаттары кытта үлэлээбит буолан, украин тылынан кыратык тыллаһабын уонна син элбэх тылларга күннээҕи олоххо наадалаах тыллары билэбин.",
      "Иероглибынан ааҕарга дьоҕура суох буоламмын, дьоппуоннуу литератураны мэнээк аахпаппын. Сурунаал, хаһыат ыстатыйаларын, интернеккэ тахсыбыты тылбаастаабыт түгэннэрим бааллар. Сурук тыла саҥарар тылтан чыҥха атын. Онон кэпсэтэр тылгынан суруйдаххына, дьоппуоннар өйдөөбөттөр.",
      "— Тылбаасчыт хайдах буолуохтааҕый?",
      "-Тылбаасчыт бэйэтин тылын олус үчүгэйдик билиэн наада. Нуучча тылыгар тылбаастыыр буоллахха, нууччалыы идиомалары, өс хоһооннору билиэххэ наада. Тылбаастыыр тылыҥ омугун култууратын билиэххэ наада. Омуктар эппиттэрэ ардыгар, төттөрү ис хоһоонноох буолар.",
           "Онон тылбаасчыт диэн бэйэтин дойдутун култууратын уонна тылбаастыыр тылын култууратын эмиэ үчүгэйдик билэр киһи буолуон наада.",
      "— Саха сиригэр ким саҥарар, билэр?",
      "-Бүөтүр Оконешников талааннаах суруналыыс. Кини эдэр сааһыттан Япония култууратын интэриэһиргээн, бэйэтэ дьоппуон тылын үөрэппитэ. 1989 сыллаахха аан бастаан Харю-сан диэн японканы Чурапчыга ыҥыран ыалдьыттаппыта. Хаста да Японияҕа баран дьоппуон доҕотторун көмөлөрүнэн олоро сылдьыбыта. 1991 сылтан Кацуки-сэнсэй Дьокуускайга олохсуйан, СГУ устудьуоннарыгар дьоппуон тылын үөрэтэри саҕалаабыта. Онон билигин сүүһүнэн киһи дьоппуон тылын билэр буолла.",
      "-Үөрэх, учуутал суолтата? ",
      "-Япония аан дойдуга бастакынан нэһилиэнньэ үөрэхтэниитин ситиспит судаарыстыба буолар. Кинилэр биһиги эрабыт 1200 сылын диэки дьон барыта сатаан суруйар, ааҕар кыахтанарын ситиспиттэрэ. Омук быһыытынан еврей омуга эрэ 1500 сыл анараа өттүгэр эр дьон үөрэхтэниитин дьоппуоннар иннилэригэр ситиспиттэрэ. Онон дьоппуоннарга учуутал суолтата олус үрдүк. Убаастабыла эмиэ олус улахан.",
           "Японияҕа үөрэх сыла муус устар ыйга саҕаланар уонна кулун тутар ыйга бүтэр. Уһун өрөбүллэрэ олох кылгас – от ыйын 20 чыыһылатыттан балаҕан ыйын саҕаланыар диэри салҕанар. Онон кинилэргэ билии күнэ эрдэ буолар.",
      "— Аан бастаан сөҕүү-махтайыы?",
      "-1984 сыллаахха аан бастаан Японияҕа тиийэрбэр мин ырааһыттан, бэрээдэктээҕиттэн олус астыммытым. Көрдөххө, парка курдук көстөр талахтардаах, мастардаах, газоннаах сир—олох да маһы переработкалыыр собуот эбит этэ. Уонна өссө биир түгэнтэн саллыбытым: салгыннара химия сыттаах этэ. Муораҕа устан истэххинэ, ыраахтан салгын сыттаммыта биллэрэ.",
           "Хойут элбэхтэ Японияҕа сылдьаммын, олороммун мин дьоппуоннар бириэмэҕэ сыһыаннарын, чуолкайдарын, эппит тылларыгар туралларын, үлэҕэ эппиэтинэстээхтик сыһыаннаһалларын олус диэн астыммытым.",
      "— Туохха үөрэниэххэ сөбүй?",
      "-Сахалар уонна дьоппуоннар ахсааммытынан уонна аан дойдуга оруолбутунан олох атын-атын омуктарбыт. Дьоппуоннартан патриотизмы, бэйэ дьонун өйүүр үтүө өрүтү ылыахха наада. Японияҕа үлэ миэстэтигэр дьоппуон уонна омук киириэхтэрин баҕарар буоллахтарына, булгуччу дьоппуон киһитин талаллар. Бизнеһи ыытарга, тэрийэргэ эмиэ оннук: дьоппуон атын дьоппуоннуун эрэ бииргэ үлэлиэн баҕарар. Онно холоотоххо, биһиги, сахалар, бэйэбит дьоммут оннугар атын омуктары ыла сатыыбыт… Уонна дьоппуоннар курдук, тугу эрэ ситиһэн баран уоскуйбакка, салгыы дьарыкпытын тупсара туруохпутун наада. Холобур, онно маһы устуруустуур маастар туттар үнүстүрүмүөнэ аҕыйах микроҥҥа тиийэ чараастык маһы устуруустууру ситиһэр уонна салгыы ол дьарыгын тупсаран иһэр.",
      "Дьоппуоннар курдук бэйэбит историябытын, улуу дьоннорбутун ытыктыахпытын наада. Дьоппуон оҕолоро үгүстэрэ каратэ эҥин курдук былыргы дьарыктарынан, көрүҥнэринэн интэриэһиргииллэр.",
      "-Дьоҥҥо мэһэй буолбат гына? ",
      "-Ханна баҕарар төрөппүттэр оҕолоругар үтүөнү баҕараллар. Конкуренция олус күүстээх буолан, үчүгэй үөрэх кыһатын бүтэрбит киһи үтүө үлэҕэ киирэр кыаҕа үрдүк. Онон дьоппуон оҕолорун сорохторо 2,5 саастарыгар үчүгэй биэбэйиккэ киирэллэригэр эксээмэн туттараллар. Уонна оҕолору атын дьоҥҥо мэһэй буолбат гына үөрэтэллэр. Атын оҕолорго мэһэйдэстэхтэринэ, күүскэ таһыйаллар. Ол оннугар бадарааҥҥа суулуннахтарына, ким да олус мөхпөт.",
      "-Кырдьаҕас, аҕа киһиэхэ сыһыан хайдаҕый?",
      "-Кырдьаҕастары көрүү, харайыы үгэһэ үксүн дэриэбинэлэргэ хаалбыт. Куораттарга кырдьаҕастары приюттарга туттарыы элбэх. Японияҕа нэһилиэнньэ 27 бырыһыана 65 саастарын ааспыт кырдьаҕастар. Онон нэһилиэнньэ кырдьыыта улахан кыһалҕа курдук буолбут. Дьиэлэрэ кыараҕас буолан, кырдьаҕастары ыла сатаабаттар. Оҕолоро олус эрдэ бэйэлэрин өйдөрүнэн олороллор. Биһиэхэ курдук, оҕолор улааттахтарына, ким да кинилэри бүөбэйдии сылдьыбат.",
      "-Блогерство, социальнай ситим, кумааҕы кинигэ, хаһыат туһунан?",
      "-Интернет ситимэ кинилэргэ 1995 сылтан “Windows 95” тахсыбытын кэннэ сайдан барбыта. Онно мин сөхпүтүм диэн, төлөпүөн хампаанньатын оборудованиета барыта цифровой сибээскэ бэлэм эрээри, дьону ньиэрбинэйдэппэт гына, аналоговай адаптердаах эбит этэ. Онон түргэн интернет наада буолбутугар, тута баар буола түспүтэ. Блогерство Японияҕа олус сайдыбыт. Биир уратыта диэн, электроннай контент барыта кистэнэ сылдьар, биһиэхэ курдук торрент эҥин диэн олус биллибэт.",
           "Японияҕа сурунаал билигин лаппа аҕыйаабыт, барыта интернетинэн сурутуу, хаһыаттар арай син тулуһа сылдьаллар, бэчээттэнэллэр. Интернет ситимэ син биир барытыгар сабыдыаллаан иһэр.",
                "Жанна Леонтьева."
    ]
  },
  {
    "title": "Остуоруйа: Аптаах манньыат тула мүччүргэннээх сырыылар",
    "date": "13.10.2020",
    "url": "http://keskil14.ru/ostuoruja-aptaah-mannyat-tula-m-chch-rgenneeh-syryylar/",
    "raw_text": [
      "«Я и финансы» IV өрөспүүбүлүкэтээҕи конкурс алын сүhүөх бөлөҕүн I миэстэни ылбыт Мэҥэ-Хаҥалас улууhун Табаҕа орто оскуолатын IV кылааhын үөрэнээччитэ («Кыымчаан» эдкорпост), Рома Брызгалов, остуоруйата. ",
      "Былыыр-былыр Хобороос уонна Байбал диэн дьадаҥы ыаллар биир алааска олорбуттара эбитэ үһү. Кинилэр собус-соҕотох биир ынахтаахтар уонна үс уол оҕолоохтор эбит. Оҕолорун аата Кэскил, Ньургун, Дьулус диэн эбиттэр. Арай биирдэ уолаттар сайыҥҥы биир үтүө кун балаҕаннарыттан чугас сытар күөлгэ сөтүөлүү сылдьыбыттар, умса оонньообуттар. Орто уол Ньургун күөл түгэҕэр тиийэ умсар эбит. Эмискэ кини ньамах быыһыттан биир бытыылка булан ылбыт уонна убайдаах быраатын ыҥыран хаһыы бөҕөтүн түһэрбит. Уолаттар сырсан кэлбиттэр, бытыылкаларын эргитэ сылдьан көрүү-истии бөҕө буолбуттар. Улахан уол Кэскил бытыылканы бэрт эрэйинэн арыйбыт, орто уол Ньургун эмиэ нэһиилэ бытыылка иһиттэн туох эрэ эриллэ сылдьар кумааҕыны ороон таһаарбыт, кыра уол Дьулус ол кумааҕыны (онтулара хаарта эбит) ааҕан биэрбит.",
      "Хаарта араас дьэрэкээн өҥнөөх кыраасканан ойууламмыт, кылгас быһаарыы суруктаах эбит. Онно этиллэринэн аптаах кыһыл көмүс 10 солкуобайдаах манньыат баар эбит, ол манньыаты хас эргиттэҕин аайы биирдии манньыат түһэн кэлэр эбит. Онон элбэхтик эргиппит киһи түргэнник байыан-тайыан сөп эбит. Ол гынан баран бу манньыат ырыых-ыраах сытар, саамай тымныы сиргэ, Өймөкөөн улууһугар сис хайалар быыстарыгар, Чучунаа олорор балаҕанын аттыгар баар дириҥ хаспахха турар муус хоппо иһигэр баар эбит.",
      "Уолаттар дьиэлэригэр кэлэн сүбэлэспиттэр, хаарталарын өссө үчүгэйдик сирийэн үөрэппиттэр, ханан баралларын быһаарбыттар. Түүн ортото дьонноруттан кистээн үөмэн тахсан, өйүөлэригэр лэппиэскэ ылаат, күрээбиттэр.",
      "3 ыйынан уолаттар Өймөкөөн улууһугар дьэ тиийбиттэр, хайа үрдүгэр тахсан биир балаҕаны булбуттар. Ол балаҕан аттыгар чучунаа сылдьар эбит, оҕолору көрөн куттанан куоппут. Оҕолор чучунааны эккирэтэ барбыттар уонна булбакка, балаҕаннарыгар төннөн кэлбиттэр. Оҕолор балаҕан иһигэр киирбиттэрэ, чучунаа көмүлүөк аттыгар сылайан, сынньана олорор эбит.",
      "Чучунаа киирбит дьон оҕолор буолалларын көрөн, куттаммыта ааһан, ыраахтан кэлбит уолаттары аһаппыт, ону-маны сураспыт. Аһыы олорон улахан уол туох наадаҕа кэлбиттэрин кэпсээбит. Онуоха оҕонньор олорбохтоон баран эппит:",
      "— Мин кырыйдым, миэхэ элбэх ас да, таҥас да, харчы да наадата суох кэмэ кэллэ. Онон мин кыһыл көмүс 10 солкуобайдаах манньыаппын эһиэхэ биэриэхпин сөп, ол гынан баран мин этэр үс усулуобуйабын үс күнүнэн толорор эрэ буоллаххытына. Чэ истиҥ. Улахан уол Кэскил миэхэ Лена очуостарыттан таас хайа саамай үрдүк чыпчаалыттан муумуйа диэн сымалата аҕал, эмкэ туттуом этэ. Орто уол Ньургун миэхэ аатырар Лабыҥкыр күөлтэн өлбөт мэҥэ уутун булан аҕал. Кыра уол Дьулус мин иитэлээбит хапхааннарбын барытын булан аҕал. Үс күнүнэн бу биэрбит сорудахтарбын толордоххутуна кыһыл көмүс манньыат эһиэнэ буолуо.",
      "Сорудахтарым чэпчэкитэ суохтар, ол иһин көмө буоллун диэн улахан уолга иитиэх хотойбун уларсабын, орто уолга аптаах бэйэм хайыһарбын уларсабын, кыра уолга сирдьит буоллун диэн саамай сөбүлүүр ыппын уларсабын.",
      "Уолаттар бары үс хонон баран чучунаа биэрбит сорудахтарын толорон, били балаҕаннарыгар тиийэн кэлбиттэр. Чучунаа оҕолор кини биэрбит сорудахтарын бары толорбуттарын көрөн үөрэн, улаханнык махтаммыт. Уолаттарга айаннарыгар туһалыа диэн улахан хотойун уонна кыһыл көмүс манньыатын биэрбит. Оҕолору кэлэн иһэр 2020 Саҥа дьылынан эҕэрдэлээн атаарбыт.",
      "Уолаттар оҕонньорго баһыыбалаан баран айаҥҥа туруммуттар. Туох да улахан мэһэйэ суох Өймөкөөн хайаларын туораабыттар, онтон олус үөрбүттэр. Ол эрээри кинилэри иннилэригэр араас моһоллор күүтэллэрин туһунан өйдөрүгэр да оҕустаран көрбөтөхтөр. Кэпсэтэ – кэпсэтэ баран испиттэр, хотойдоро үрдүлэринэн сүтэ – сүтэ көтөн испит. Арай эмискэ бөрө үөрүгэр кэтиллэ түспүттэр, уолаттар куттанан биир сиргэ туран хаалбыттар. Бу бириэмэҕэ хотойдоро үөһэттэн сурулаан түспүт да, үөр баһылыгын төбөҕө тоҥсуйбут. Кырдьаҕас бөрө чыскыйбытынан тыа диэки ыстаммыт. Атын бөрөлөр кини кэнниттэн эмиэ тыаҕа түспүттэр.",
      "Уолаттар салҕыы айаннаабыттар. Эмискэ иннилэригэр дириҥ да дириҥ уонна олус уһун, туруору аппа баар буолан хаалбыт. Хайдах туоруулларын быһаараары толкуй бөҕөҕө түспүттэр. Манна эмиэ хотойдоро көмөҕө кэлбит. Кини атахтарыгар быа баайбыттар уонна биир-биир аппаларын син туораабыттар.",
      "Дьэ арыый уоскуйан, ону-маны кэпсэтэ-кэпсэтэ баран испиттэр. Эмискэ хантан да кэлбитэ биллибэт, халлааҥҥа хара былыт халыйан кэлбит да, күүстээх буурҕа түспүт, уолаттары хаарынан төбөлөрүгэр диэри тибэн кэбиспит. Манна эмиэ хотойдоро кинилэри быыһаабыт, хаартан биир-биир оротолоон таһаарбыт.",
      "Ахсынньы 30 кунугэр уолаттар дьиэлэрин дьэ булбуттар. Ийэлээх аҕалара оҕолорун көрбүт үөрүүлэриттэн кинилэри олох мөхпөтөхтөр, муспут астарынан күндүлээбиттэр. Уолаттар буоллаҕына кыһыл көмүс манньыаттарын эргитэн элбэх харчыны муспуттар. Саҥа дьылга дэриэбинэ дьонун дьиэлэригэр бырааһынньыктата ыҥырбыттар, харчыламмыт дьон быһыытынан ас бөҕөтүн тардыбыттар.",
      "Оннук үчүгэй баҕайытык элбэх астаах-үөллээх, баайдык-тоттук олорбуттара эбитэ үһү. Кинилэр харчы хаһан баҕар элбэх эрэйинэн кэлэрин үчүгэйдик өйдөөбүттэр."
    ]
  },
  {
    "title": "«Ырыаны олоҕум аргыһа оҥостуом”: Валерий Кузаков муусука туhунан",
    "date": "12.10.2020",
    "url": "http://keskil14.ru/yryany-olo-um-argy-a-o-ostuom-valerij-kuzakov-muusuka-tuhunan/",
    "raw_text": [
      "Валерий Кузаков, «Голос. Дети» кыайыылааҕа уонна “Юная звезда” ырыа куонкуруһугар Саха Өрөспүүбүлүкэтин аатыттан кыттааччыта Саха сиригэр төрөөбүт эрээри, кыра эрдэҕинэ дьоно Москваҕа көһөн барбыттар.",
           "– Валера, бэйэҕин билиһиннэр.",
      "– Саха сиригэр Дьокуускай куоракка төрөөбүтүм. Мин — сахабын, дьонум эмиэ сахалар. Билигин Москваҕа олоробун. Уон саастаахпын. Ыллыыбын, муусуканан дьарыктанабын. Дьиэ кэргэним сүрдээх эйэлээх, мэлдьи бииргэ сылдьабыт. Миэхэ куруук күүс-көмө, сүбэ-ама буолаллар. Ийэм, аҕам юридическай салалтаҕа үлэлииллэр.",
      "Саха сирин киэн туттуута",
      "– Муусука эйгэтигэр хаһааҥҥыттан эрчиллэн саҕалаабыккыный?",
      "– Биэбэйиккэ сылдьыахпыттан ыллыыр этим. Дьиэбэр ырыа бөҕөтүн үөрэтэн кэлэрим. Араас ырыаны араадьыйаҕа истэн, үтүктэр буолбутум. Ийэм ону бэлиэтии көрөн, вокал куруһуогар суруйтарбыта. Онно сылдьан фортепианоҕа оонньуурга үөрэммитим.",
      "– Оттон сыанаҕа аан бастаан хайдах тахсыбыккыный?",
      "– «Мой папа хороший» ырыаны сөбүлээн толорорум. Красная Пахра нэһилиэккэ ыллаабытым. Дьарыктаах уонна бэйэбэр эрэллээх буолан соччо долгуйбатаҕым. Кэнсиэр хайдах ыытылларын эҥин билэр буоламмын, сыанаттан куттаммаппын ээ.",
      "– «Юная Звезда» күрэх хайдах ааспытай?",
      "– Онно Муслим Магомаев “Синяя вечность” диэн лирическэй ырыатын толорбутум. Дьүүллүүр сүбэ миэхэ 100 баалы туруобута уонна: “Үрдүк ноталары бэркэ ыллыҥ”, – диэн хайҕаан, мин бастаабытым. Бу ситиһиим миигин улахан сыанаҕа таһаарбыта.",
      "– Күҥҥэ хаста дьарыктанаҕын?",
      "– Билигин кыратык миэхэ сынньалаҥ. Ол да буоллар ыллыыбын. Бастаан күҥҥэ биир чаас эрчиллэр этим. Оттон быйыл вокалга дьарыгым икки чаас уһаабыта. Онно дьиэбиттэн айанныырга ыраах. Хата, аҕам миигин масыынанан илдьээччи. Муусука миэхэ билигин үлэ курдук. Саҥаттан саҥа ырыаны үөрэтэн, киһи сылайбат. Ырыаны, муусуканы олоҕум аргыһа оҥостуом.",
      "– Үөрэҕин хайдаҕый?",
      "– Мин билигин М.И. Глинка аатынан муусука оскуолатыгар үөрэнэбин. III кылааһы бүтэрдим. Сөбүлүүр уруоктарым – математика уонна физкультура. Маҥнайгы кылаастан туйгун үөрэнээччибин. Үөрэҕи муусуканы кытта бииргэ ситимнээн сылдьабын.",
      "– Сөбүлүүр ырыаһытын кимий?",
      "– Муслим Магомаев. Мин төрөппүттэрим аныгы ырыалары наһаа сөбүлээбэттэр. Ол иһин миигин классиканы иһит диэн сүбэлээбиттэрэ. Бастаан «Бременские музыканты» мультикка «Луч солнца золотого» диэн ырыатын истибитим. Оттон сэргээн, Интэриниэккэ атын ырыаларын көрдөөн булбутум.Пласидо Доминго диэн аан дойгуга биллибит ырыаһыты кытта биир сыанаҕа ыллыыр баҕа санаалаахпын.",
      "– Муусукаттан ураты тугунан дьарыктанаҕын?",
      "– Футболу сөбүлүүбүн. Аан дойдуга – «Ювентус», Россияҕа – ЦСКА. Мин дьиэм таһыгар хонууга доҕотторбун кытта мээчиктээччибит. Арай биирдэ биир муусука куонкуруһугар ыллаан, оонньоон кыттыахтаах этим. Ону мин футболлуу сылдьан, илиибин өлөрбүтүм. Онно ийэм: «Аны оонньообоккун», — диэн эппитэ.",
           "– «Голос. Дети» куонкурус туһунан кэпсиэҥ дуо?",
      "– Бу бырайыакка иккитэ холонон турардаахпын. Былырыын дьолбун ситиһээри, кастинг биллэрбиттэригэр кытынным. Видео түһүмэҕин этэҥҥэ ааспытым. Истиигэ кэлбитим, ыллаабытым, кыайан куонкуруска киирбэтэҕим. «Голос. Дети» кыттарга миигин Любовь Казарновская, опера ырыаһыта сүбэлээбитэ. Кини маастар кылааһыгар сылдьан, мин хайдах ыллыырбын истибитэ уонна айылҕаттан бэриллибит талааннаах эбиккин диэн сыаналаабыта. Ону кини бу куонкуруска киирбэтэхпин билэн, миигин куруһуогар дьарыктаары ыҥырбыта. Онно сылдьан, 2018 сыл саҕаланыыта «Синяя птица» күрэххэ «Вдоль по Питерской» диэн ырыанан кыттыбытым.",
      "Оттон ол кэннэ элбэх араас куонкурустарга киирсэн, бу сылга көрдөрүүм үрдээтэ, элбэҕи ситистим диэн «Голос. Дети» иккистээн сайаапкабын биэрбитим. Маҥнайгы түһүмэхтэри ааһан, бүтэйдии истиигэ диэри тиийбитим. Мин кыттар сылбар наһаа күүстээх, талааннаах оҕолор кэлбиттэр этэ. Онон мин бэйэбэр эрэллээх, сытыы-хотуу, кэпсэтинньэҥ, туохтан да толлубат уол оҕото буоллаҕым дии.",
      "– Куонкурус уһулларын, оҥоһулларын ис иһиттэн көрдөххө хайдаҕый?",
      "– Кыттааччылар олус көхтөөхтөр, талааннаахтар, чаҕылхайдар. Бука бары биир сомоҕо буолан сырыттбыт. Кимниин да куоталаспакка, кимиэхэ да тэҥнэһэ сатаабакка, бу кэми туһалаахтык атаардым. Миша Григорян Армения уолун кытта доҕордостум. Ержан Максимныын сыһыаммыт үчүгэй этэ. Кини нууччалыы саҥарарыгар олус ыарырҕатар уонна арай биирдэ этэр: “Валера, мин ийэм эн ыллыыргын олус сөбүлүүр”. Ону истэн, үөрбүтүм аҕай.",
      "Биэриини усталлара ыарахан соҕус этэ. Күҥҥэ уон чаас бэлэмнэнэбит. Сарсыарда эрдэ кэлэбит. Таҥнабыт, оҥостобут, бастакы, иккис уһуллуу буолар. Оттон эбиэт кэннэ генеральнай бэлэм саҕанар. Ол кэнниттэн биирдэ киэһэ 10 чааска быһа эфирга тахсабыт. Онно биэрии кэмигэр араас тыастар иһиллэллэр. Ону барытын билиэхтээхпит. Ыллыы сылдьан, хайа камераҕа көрөрбүтүн эмиэ өйдүөхтээхпит. Ынырык уустук үлэ.",
      "– Бу күрэххэ кыайбыккын хайдах ылыннын?",
      "– Бастаан финалга киирбитим. Ону олус үрдүктүк сыаналаабытым. Оттон «Первый канал» иккистээн түмүгү таһаарбытыгар, 9 оҕо бары кыайыылаах буолбуппут. Бу куонкурус миэхэ хаһан даҕаны умнуллубат түгэнинэн буолар. Хас биирдии финалга киирбит оҕо кыайыыга дьулуурдаах этэ.",
      "Павел Ильин."
    ]
  },
  {
    "title": "Үөһээ Бүлүү Дүллүкү орто оскуолатын эдэр корреспонденнара учууталларыттан интервью ылаллар",
    "date": "07.10.2020",
    "url": "http://keskil14.ru/ee-b-l-d-ll-k-orto-oskuolatyn-eder-korrespondennara-uchuutallaryttan-intervyu-ylallar/",
    "raw_text": [
      "Хас биирдии киhи оҕо сааhын биир умнуллубат кэминэн оскуолаҕа үөрэммит сыллара буолаллар. Оскуола, учуутал – арахсыспат өйдөбүллэр. Быйылгы үөрэх сыла оскуола аайы уратытык саҕаланна. Балаҕан ыйын бастакы күнүттэн буолбакка, ый бүтэhик күннэриттэн үөрэнэн саҕалаабыппыт. Бары да оскуолабытын олус ахтыбыт, бииргэ үөрэнэр оҕолорбутун, учууталларбытын суохтаабыт этибит. Учуутал күнүн көрсө идэлээх бырааhынньыктарынан билиигэ-сайдыыга уhуйар күндү дьоммутун, Үөһээ Бүлүү улууһун Дүллүкү орто оскуолатын учууталларын, итиитик-истиҥник эҕэрдэлээн туран, ыйытыыларбытыгар эппиэттииллэригэр көрдөстүбүт.",
           "Наталья Матвеевна Степанова, оскуола иhинээҕи «Кустук» оҕо тэрилтэтин салайааччыта, СР үөрэҕириитин туйгуна:",
           " Ася Семеновна Анисимова, математика учуутала:",
           "Мария Иосифовна Софронова, II-с кылаас учуутала, СР үөрэҕириитин туйгуна:",
      "Yөрэнээччи:",
      "— Ураа, сарсын ардах түһэр буоллаҕына, үөрэнэ кэлбэппит дуо?",
      "Учуутал:",
      "— Кэлэҕит, оҕолоор.",
      "Yөрэнээччи:",
      "— Оо, оччоҕо эмиэ бадарааҥҥа буккуллар эбиппин…",
      "         ",
      "Валентина Захаровна Иванова (хаартыскаҕа ортоку олорор), алын кылаас учуутала, СР үөрэҕириитин туйгуна:",
      "   ",
      "Лариса Егоровна Лазарева, математика учуутала, СР үөрэҕириитин туйгуна:",
      "Күннэтэ биhиги туспутугар кыhаллар, киэҥ билиилээх, сайаҕас майгылаах, сиэрдээх, олоххо бэлэмнээх дьон буолан тахсарбытыгар бары күүстэрин ууран үлэлиир күндү учууталларбытыгар чэгиэн-чэбдик доруобуйаны, махталлаах үөрэнээччилэри, дьолу-соргуну баҕарабыт!",
      "   Дайаана Федорова, Уруйдаана Афанасьева, Уруйдаан Прокопьев,",
      "IX кылаас үөрэнээччилэрэ, «Эрчим» эдкорпост.",
                                                                                                               " "
    ]
  },
  {
    "title": "«Өбүгэбит оонньуулара оҕону сайыннарар»: Мэҥэ-Хаҥалас улууhугар хабылык уонна хаамыска онлайн-күрэҕэ ааста",
    "date": "07.10.2020",
    "url": "http://keskil14.ru/b-gebit-oonnuulara-o-onu-sajynnarar-me-e-ha-alas-uluuhugar-habylyk-uonna-haamyska-onlajn-k-re-e-aasta/",
    "raw_text": [
      "Бу үөрэх сылыгар Мэҥэ-Хаҥалас улууhугар Иитии концепциятын «Манчаары сиэттэрэ» бырайыагын чэрчитинэн сахалыы остуол оонньууларын (хабылык, хаамыска) бастакы онлайн-күрэҕэ бэрт тыҥааhыннаахтык ааста!",
      "Барыта 16 оскуолаттан 80 оҕо кыттыыны ылла. Чемпион үрдүк аатын Лера Сергеева, Вася Захаров, Аэлита Алексеева, Ян Захаров, Нелли Емельянова, Артем Сергучёв сүктүлэр.",
      "Остуол оонньууларын улуустааҕы федерациятын аатыттан тренердэргэ, төрөппүттэргэ, судьуйаларга Аргунов Г. Д., Тастыгин П. Н, Рожина О. Н, Назарова И. И, Петров О. В., күрэх сүрүн судьуйатыгар Попова Е. Н. улахан махталбытын тиэрдэбит.",
           "Өбүгэбит оонньуулара хабылык, хаамыска оҕо сайдыытыгар улахан туhалаахтар. Оҕо түргэнник толкуйдуу, сымсатык хамсана уөрэнэр, ону таhынан буочара тупсар, ааҕыытын темпэтэ кытта тургэтиир, доруобуйата тупсар.",
      "Онон, оҕолоор, хабылыктааҥ,  хаамыскалааҥ! Этноспорт биир көрүҥүн өссө сайыннарыаҕыҥ, аар-саарга аатырдыаҕыҥ!",
      "Екатерина Попова, Бэдьимэ оскуолатын дириэктэри солбуйааччы,",
      "Мэҥэ-Хаҥалас."
    ]
  },
  {
    "title": "«Учуутал доҕорбут»: Нам улууһун Модут орто оскуолатын үөрэнээччилэрин айымньылара",
    "date": "07.10.2020",
    "url": "http://keskil14.ru/uchuutal-do-orbut-nam-uluu-un-modut-orto-oskuolatyn-reneechchilerin-ajymnylara/",
    "raw_text": [
      "Нам улууһун Модут орто оскуолатын үөрэнээччилэрэ сөбүлүүр учууталларын туhунан суруйаллар. ",
      "Бастакы учууталым",
      "Мин таптыыр учууталым Саина Владиславовна.Кини биһигини ааҕарга, суоттуурга, суруйарга үөрэппитэ. Саҥа дьылга ыллаабыппыт-туойбуппут, маскараат оҥостубуппут, үҥкүүлээбиппит уонна аһаабыппыт. Литератураҕа мүнүүтэҕэ ааҕарбытын наһаа сөбүлүүр этибит. Мин учууталбын таптыыбын.",
      "Мичийээнэ Ядрихинская, V кылаас.",
      "Уруокка сөбүлээн сылдьабын",
      "Мин таптыыр учууталым Шергин Михаил Глебович. Михаил Глебович физкультураҕа үөрэтэр. Мин кини уруогар сөбүлээн сылдьабын. Кинилиин күрэхтэһэ барааччыбыт. Оҕолору сүүрүүгэ, ыстаныыга, онтон да атын көрүҥнэргэ дьарыктыыр.",
      "Өссө оҕолору тустууга дьарыктыыр. Сайын лааҕыр арыйар, онно оҕолор сылдьаллар. Тустуу күрэхтэригэр оҕолору илдьэ барар. Атын сирдэргэ баран күрэхтэһэн кэлэллэр.",
      "Мира Шергина, VI кылаас.",
      "Бастакы учууталым",
      "Мин аан бастаан маҥнайгы кылааска киирэрбэр учууталым Аргунова Альбина Афанасьевна көрсүбүтэ. Кини билигин дьиэтигэр сиэннэрин көрөн олорор. Кини учууталлыы сылдьан хас да кылааһы бэлэмнээн орто сүһүөххэ атаарбыта. Холобура, аҥардас биһиги дьиэ кэргэммитигэр, үс оҕо киниэхэ үөрэнэн ааспыта. Мин кыра эдьиийим, мин бэйэм уонна быраатым.",
      "Альбина Афанасьевна олус талааннаах киһи, кини ырыаһыт, үҥкүүһүт, оннооҕор “Учууталлар учууталлара”.",
      "Мин учууталбынан киэн туттабын.",
      "Коля Павлов, XI кылаас.",
      "Ааҕарга үөрэппитэ",
      "Саина Владиславовна мин саамай сөбүлүүр учууталым этэ. Биһигини ааҕарга, суруйарга уонна эбэргэ үөрэппитэ. Биһиги кинини наһаа ахтабыт, кини биһигини начальнай кылааска үөрэппитэ. Элбэх билиини биэрбитэ.",
      "Алина Винокурова, V кылаас.",
      "Математиканы сөбүлүүбүн",
      "Антонина Егоровна Михайлова – мин кылаас салайааччым. Кини математиканы наһаа үчүгэйдик үөрэтэр. Ол иһин математика мин сөбүлүүр уруогум.",
      "Биһиги Модуппутугар Бөтүҥтэн сылдьан үлэлиир. Кини эдэр уонна кыраһыабай. Биһигини ыарахан түгэҥҥэ хаалларбат уонна наар үөрэ-көтө сылдьар. Кылааһынан бииргэ күрэхтэргэ уонна бырааһынньыктарга кыттабыт.",
      "Инга Винокурова, VI кылаас.",
      "Кыыһырбат учуутал",
      "Гуляев Владимир Иванович – саха тылын уонна литературатын учуутала. Алҕас кинигэбитин, эбэтэр тэтэрээппитин умнан кэллэхпитинэ кыыһырбат. Сороҕор кинигэтин уларсааччы. Наһаа үчүгэйдик кэпсиир. Кини билигин ыалдьа сылдьар. Кинини атптыыбын.",
      "Максим Каримов, V кылаас.",
      "Экология учуутала",
      "Мин сөбүлүүр учууталым Пахомов Александр Алексеевич. Тоҕо диэтэр кини өйдөтөрдүк үөрэтэр, куолаһа үчүгэй, эйэҕэс, сороҕор бэһиэлэй. Алтыс кылааска экология урогар оонньооччубут, күһүн сэбирдэхтэри хомуйааччыбыт, почваны үөрэтээччибит.",
      "Эмилия Комюстюрова, VII кылаас.",
      "Мин учууталларым",
      "Саина Владиславовна мин таптыыр учууталым. Кини биһигини ааҕарга, суруйарга үөрэппитэ. Биһиги кинини наһаа таптыыбыт. Кини наһаа кыраһыабай, кинини олус ахтабыт. Наһаа үчүгэйдик үөрэппитэ. Билигин атын сиргэ үлэлии барбыта.",
      "Билигин биһиги 5-с кылааска таҕыстыбыт. Биһиги учууталбыт Алина Анатольевна. Кини Саина Владиславовна курдук эдэр уонна кыраһыабай. Биһигини “Солнышко!” диир. Бары бииргэ араас тэрээһиннэргэ кыттабыт. “Көмүс күһүн” күрэхтэригэр бастакы миэстэ буолбуппут.",
      "Самира Осипова, V кылаас.",
      "Учууталларым – чугас дьоннорум",
      "Мин таптыыр учууталым – Мухина Ирина Гаврильевна. Кини 7 сылы быһа биһиги кылааспытын салайда. Кини биһигини өйүүр, хайгыыр, үчүгэйгэ үөрэтэр. Кини биһигини нуучча тылыгар уонна литератураҕа үөрэтэриттэн үөрэбит.",
      "Мин сөбүлүүр учууталларым – Михайлова Антонина Егоровна, Пахомов Александр Алексеевич, Алексеева Алина Анатольевна уонна да атыттар. Учууталлар биһиги үчүгэй дьон буолуохпутун баҕараллар. Биһиги Модуппут орто оскуолатын учууталлара бары үчүгэйдэр. Сөбүлээбэт учууталбыт диэн суох.",
      "Дима Черепанов, XI кылаас.",
      "Мин саамай-саамай сөбүлүүр учууталым",
      "Мин саамай-саамай сөбүлүүр учууталым Шергин Михаил Глебович. Кини уруоктарыгар мин сөбүлээн сылдьабын. Кини физкультураны үөрэтэр. Бастакы кылаастан үөрэтэр. Хайыһардыырга, тэҥҥэ хаамарга үөрэппитэ. Күрэхтэһиилэргэ илдьэр-аҕалар. Сайын лааҕыр арыйар, онно уолаттар сөбүлээн сылдьаллар. Тустууга үөрэтэр.",
      "Сайыына Старкова, VI кылаас.",
      "Тустууга уһуйар",
      "Мин сөбүлүүр учууталым – Шергин Михаил Глебович. Кини физкультутарын үөрэтэр уонна тустууга дьарыктыыр. Мин тустууга бастакы кылаастан сылдьабын. Сөбүлүүр приемум “күлүүс”. Субуота аайы оонньуу дьарыга буолааччы. Күрэхтэргэ кытта барааччыбыт, онно бардахха элбэх табаарыстанаҕын уонна элбэх тренердары көрөҕүн.",
      "Далан Шамаев, VII кылаас.",
      "Учуутал доҕорбут",
      "Мин таптыыр учууталым Шергин Михаил Глебович. Кини биһигини чемпион буоллуннар диэн дьарыктыыр уонна физкультураҕа биһигини саамай үчүгэй кылаас диир. Күрэхтэһэ бардахпытына аһатар уонна күрэхтэһиигэ кыайдахпытына “Маладьыастар!” – диэн эҕэрдэлиир. Бары кыайдахпытына маҕаһыыҥҥа сылдьабыт уонна үөрэ-көтө барабыт.",
      "Тустуу лааҕырыгар Михаил Глебовичтыын мырааҥҥа барбыппыт, үөһэ тахсан баран аһаабыппыт, хаартыскаҕа түспүппүт, илим үппүппүт. Кинилиин бииргэ сылдьар олус интэриэһинэй!",
      "Уруйдаан Охлопков, VI кылаас.",
      "Кыһамньылаах учуутал",
      "Мин сөбүлүүр учууталым Михайлова Антонина Егоровна. Тоҕо диэтэр, кини барыбытын үчүгэйдик суоттуурга, төгүллүүргэ, көҕүрэтэргэ үөрэппитэ.",
      "Кыыһырбат, сороҕор мэниктээтэхпитинэ мөҕөөччү. Өйдөөбөтөхпүтүнэ көмөлөһөр, барытын өйдөтөн биэрэр. Кини алгебра уонна геометрия учуутала. Уруок аайы үчүгэй настарыйыанньалаах.",
      "Петя Осипов, VII кылаас.",
      "Учууталбын аҕынным",
      "Мин Сандулин Николай Николаевыhы аҕынным. Кини миигин олус үчүгэйдик үөрэппитэ. Кини миигин араас күрэхтэһиилэргэ илдьэ барааччы, сүүрүүгэ, мээчик быраҕарга үөрэппитэ. Араас оонньуулары үөрэтэр этэ. Кини 57 саастаах, олус кырдьаҕас, наһаа сыаналыыбын кинини.",
      "Николай Николаевич мин саамай сөбүлүүр учууталым.",
      "Далаана Охлопкова, V кылаас.",
      "Учууталларбын убаастыыбын",
      "Мин таптыыр учууталым – Михайлова Антонина Егоровна. Мин кинини олус күүскэ таптыыбын. Математика уруогар Антонина Егоровна сүрдээх үчүгэйдик үөрэтэр уонна быһаарар. Кини кыра эрдэхпититтэн биһиэхэ эйэҕэстик сыһыаннаһар уонна уруоктарын интэриэһинэйдик ыытар. Мин санаабар учуутал итинник буолуохтаах. Кини олус эппиэтинэстээх учуутал.",
      "Биһиги оскуолабытыгар убаастыыр учууталларбыт элбэхтэр. Холобур, Кривошапкина Рассветлана Алексеевна – биһиги кылааспыт салайааччыта уонна саха тылын учуутала. Татьяна Васильевна – төрүт култуура учуутала, кини олус сымнаҕас куоластаах уонна эйэҕэс киһи. Алина Анатольевна- омук тылын учуутала, уруоктара олус интэриэһинэй уонна барытын үчүгэйдик быһаарар. Ирина Гаврильевна – нуучча тылын уонна литературатын учуутала, Альбина Афанасьевна – мин бастакы учууталым, кини көмөтүнэн мин элбэҕи билбитим.",
      "Ол гынан баран мин Антонина Егоровнаны быдан күүскэ таптыыбын. Мин киниэхэ тэҥнэһиэхпин баҕарабын.",
      "Милена Шергина, VII кылаас."
    ]
  },
  {
    "title": "Саха КВН инники кэскилэ – «Үрдэл»",
    "date": "06.10.2020",
    "url": "http://keskil14.ru/saha-kvn-inniki-keskile-rdel/",
    "raw_text": [
      "Сахалыы тыллаах КВН сылтан сыл тэтимнээхтик сайдар, оҕо-ыччат болҕомтотун тардар. Ситиһии төрдө – оҕо сайдар сааһын таба тайаныы, тиһиктээх дьарыктары уонна оонньуулары тэрийии. Холобур, Саха КВН эйгэтигэр оҕолор бэһис кылаастан саҕалаан утумнаахтык дьарыктаналлар, кыһыҥҥы өттүгэр өрөспүүбүлүкэтээҕи оонньууларга илин-кэлин түсүһэллэр, оттон сайыҥҥы кэмҥэ лааҕырга кэлэн маастарыстыбаларын үрдэтэллэр, КВН-оонньуу ымпыгын-чымпыгын, кистэлэҥнэрин, үөрүйэхтэрин баһылыыллар.",
      "Уус-уран салайааччы уонна оонньуу сүрүн тэрийээччитэ Николай Корякин бэйэтин санаатын үллэстэр:",
      "– Билигин барыта холбоон сэттэ хамаандалаахпын. Бастаан баҕалаах оҕо аҕыйах курдук этэ, ол иһин куорат оскуолаларын кэрийэ сылдьан, куруһуогум туһунан сырдаппытым, кэпсээбитим. Онтон төрөппүттэр биһиги оҕолорбутун сайыннар диэн көрдөһөннөр, араас оскуолаларга хомуур хамаандалары тэрийбитим. Саха КВН хайысхатын сөбүлүүр, дьарыктаныан баҕалаах оҕолору кытта араас көрүдьүөстэри айарга чэпчэки. Хас биирдии хамаанда тус-туһунан истииллээх.",
      "Сыалбыт диэн “Саха КВН” хамсааһыны салгыы сайыннарыы, оҕолор төрөөбүт тылларынан толлубакка сыанаҕа саҥаралларын, кылаастар бары биир сомоҕо буолан кыттыыларын ситиһии. Элбэҕи билэр-көрөр, санаатын сатаан сайа саҥарар киһи өрүү ситиһиилээх буолар.",
      "Бу хамаандам оҕолоро тиэмэлэрин бэйэлэрэ толкуйдууллар, үчүгэйэ диэн, баһаатайдарга сэлээннээн кэбиспэттэр. Оҕо маннык толкуйдуура үчүгэй дии саныыбын, тоҕо диэтэр, кини толкуйдуур дьоҕура сайдар. Кинилэр толкуйдаабыт миниатюраларын көннөрөн биэрэбин.",
      "Саха КВН оҕолору сценаҕа тахсан микрофону хайдах тутарга, тутта-хапта сылдьарга, көрү-күлүүнү дьоҥҥо итэҕэтиилээхтик тиэрдэргэ, сөпкө саҥарарга үөрэтэр.",
      "«Үрдэл» оҕолоро КВН-ҥа Дьокуускай иһигэр үс бастыҥ хамаанда ахсааныгар киирсэллэр. Оттон быйыл финалга тиийэр сыаллаах-соруктаах бэлэмнээхтэр. Хамаандаҕа оҕо үксэ нууччалыы саҥарар эбит. Кинилэри, Саха КВН салайааччылара, төһө кыалларынан сахалыы саҥарарга үөрэтэллэр.",
      "Кыһаллыам, үлэлэһиэм!",
      "Никита Иванов, Дьокуускай 1 №-дээх орто оскуолата, IX кылаас, «Үрдэл» хамаанда хапытаана:",
           "– Ааспыт сыл сэтинньитигэр «Үрдэл» хамаанда тэриллибитэ. Билигин күрэхтэһиилэргэ кыттаары, күүскэ дьарыктана сылдьабыт. Хамаандабыт оҕолоро үгүстэрэ VIII уонна IX кылаастарга үөрэнэбит. Билигин биһиэхэ өссө да үс сыл баар, элбэҕи ситиһэргэ бэлэммит. КВН үөрэхпэр мэһэйдээбэт, өскөтүн киһи сөбүлүүр дьарыктаах буоллаҕына, үөрэҕэр эмиэ кыһаллыахтаах. Билэбин уонна итэҕэйэбин, дьарыгым, мунньуммут уопутум кэлин олус туһалыа диэн. Төрөөбүт тылбыт сүппэтин уонна симэлийбэтин туһугар, биһиги уус-ураннык саҥарарбытыгар күүс-көмө буолар. Саха КВН куруутун сайдыа диэн олус эрэнэбин! Онуоха барыта биһигиттэн улахан тутулуктааҕын өйдүүбүн. Түһэн биэрбэккэ, Саха сирэ сайдарыгар ис сүрэхпиттэн кыһаллыам, үлэлэһиэм! Саха КВН, өрүү баар буол!",
      "Куруук үөрэ-көтө сылдьыҥ!",
      "Артур Скрыбыкин үөрбүт-көппүт уоллара КВН-ҥа араас, көрүдьүөс оруолларга оонньуур эбит. Ол курдук, сороҕор бэйэтигэр эрэллээх мачо, эмис киһи уонна биирдэ эмит париктаах кыыс буолан ылар. Дьон ону олус сөбүлүүр.",
           "Уол бастаан КВН-ы олох кэрэхсээбэт, наһаа чуҥкук диэн саныыра. Саха КВН-ҥа топёр буола сылдьан, биир дьарыкка салайааччы Николай кинини артыыс дьоҕурдааҕын таба көрөн, «Үрдэл» хамаандаҕа киллэрбит.",
      "– Барытыгар кыһаллыахха наада, сүрэҕэлдьээбэккэ этиллибити толорон, оччоҕо олоххо ситиһиилээх буолаҕын. Оҕолорго баҕарыам этэ кытаанах доруобуйаны уонна куруутун санааҕытын түһэрбэккэ, үөрэ-көтө сылдьыҥ! –диэн санаатын үллэһиннэ.",
      "Элбэх доҕордоннум!",
      "Адам Прокопьев уҥуоҕунан намыһах буолан, кыракый киһи эбэтэр «коротышка» оруолун толорор. Оскуолатыгар көхтөөх үөрэнээччинэн ааттыыллар. Тэрээһиннэргэ, түмсүүлэргэ кыттар буолан, доҕоро элбэх.",
           "– Күрэххэ кытта кэллэхпитинэ куруук үөрүү-көтүү аргыстаах сылдьабыт. Сахалыы КВН элбэх доҕору булан биэрдэ, – диэн махтанар.",
      "Уол араас хайысханан сайдара олус үчүгэй. Саха КВН кини талаанын арыйан, кэскиллээх көлүөнэни иитэ-үөрэтэ турдун. “Саха КВН-ныын аргыстас, үрдүккэ, кэрэҕэ талас” диэн мээнэҕэ этиллибэт.",
      "Көр-күлүү аргыстаах, үөрүү-көтүү үктэллээх оҕолорбутугар бу курдук үөрэ-көтө, ыллыы-туойа сылдьыҥ диэн баҕарабыт.",
      "Павел Ильин.",
      " "
    ]
  },
  {
    "title": "«Үөрүүбүт үөрүүгэ холбоһор»: 17 №-дээх орто оскуолатын IV «Г» үөрэнээччилэрэ кылаас салайааччыларын Учуутал күнүнэн эҕэрдэлииллэр",
    "date": "04.10.2020",
    "url": "http://keskil14.ru/r-b-t-r-ge-holbo-or-17-deeh-orto-oskuolatyn-iv-g-reneechchilere-kylaas-salajaachchylaryn-uchuutal-k-n-nen-e-erdeliiller/",
    "raw_text": [
      "Галина Михайловна Петрова Дьокуускай куорат 17 №-дээх орто оскуолатын алын кылааһын учуутала. 33-с сылын учууталлыыр. Биһиги оскуолабытыгар 18-с сылын үлэлиир.",
      "Кини СР үөрэҕириитин туйгуна, Россия президенин Гранын кыайыылааҕа, Россия уопсай үөрэхтээһинин Бочуоттаах үлэһитэ. Галина Михайловна үөрэппит оҕолоро араас таһымнаах олимпиадалар кыайыылаахтара, бииртэн биир чаҕылхай үөрэнээччилэрдээх. Оҕо дьоҕурун, сатабылын арыйар сыаллаах интэриэһинэй бырайыактары үлэлэтэр. Холобур, кыраайы үөрэтэр экспедиция, дьиэ кэргэнинэн бииргэ ааҕыыны сайыннарыы, сахалыы остуол оонньууларын сайыннарыы, наука эйгэтигэр бастакы хардыылар.",
      "Галина Михайловна Н.Е. Мординов-Амма Аччыгыйа аатынан «Кэскил» оҕо бэчээтин кыһатын кытта ыкса үлэлиир. Оҕо ааҕар үөрүйэҕин, интэриэһин «Чуораанчык» сурунаалга тирэҕирэн ситиһэр. Кылааһынан 100 бырыһыан сурутууну кыайа тутар.",
      "Бүгүн Галина Михайловна Петрова Россия, өрөспүүбүлүкэ араас муннуктарыгар ситиһиилээхтик үлэлии, үөрэнэ сылдьар үөрэппит оҕолоруттан истиҥ эҕэрдэлэри тутар. Кинилэри кытта тэҥҥэ билигин үөрэтэ сылдьар оҕолоро — IV «Г» кылаас коллектива Учуутал күнүнэн эҕэрдэлиир!",
           "Күндү киһим — учууталым",
      "Мин учууталым олус үлэһит. Куруук кылааска баар буолар. Переменаҕа да сынньаммат. Учууталым олус элбэҕи билэр. Үчүгэйдик үөрэннэхпитинэ олус үөрэр уонна хайгыыр. Учууталым араас дойдуга сынньана барыан, куруук үөрэ-көтө, доруобай сылдьыан баҕарабын!",
      "Тарабукин Андрей.",
      "Мин Галина Михайловнаны күндү учууталым диибин. Кырдьык, кини миэхэ күнды киһи. Ол иһин харыстыыбын, ис сүрэхпиттэн доруобуйаны баҕарабын.",
      "Посельская Анжелика.",
      "Галина Михайловна, доруобай буол! Мин үчүгэйдик үөрэнэ сатыыбын, кыһаллабын.",
      "Иванов Сарыал.",
      "Учуутал күнүгэр Галина Михайловнаҕа махталбын тиэрдэбин. Доруобуйаны, үчүгэй үөрэнээччилэри, элбэх үөрүүнү-көтүүнү баҕарабын.",
      "Охлопкова Сандаара.",
      "Мин санаабар, тулуурдаах киһи учуутал буолар. Биһиги айдаарарбытын, мэниктиирбитин барытын тулуйар. Ким тугу сатыырын, кыайарын барытын билэр. Ол иһин мин учууталбын киэҥ да киэҥ толкуйдаах диибин.",
      "Нохтунский Дамир.",
      "Галина Михайловна күн курдук сырдык киһи. Кини аттыгар турдахха сылаас салгын кэлэр. Учуутал күнүнэн эбэрдэлиибин!",
      "Торговкина Айыына.",
      "Мин учууталым наһаа үлэһит. Кини µлэтэ ыарахан. Ол иһин тус бэйэҥ баҕа санааҕын толороргор бириэмэтэ эмиэ ордор. Эhиги саамай үчүгэй учууталгыт!",
      "Алексеева Алина.",
      "Коронавирустан сылтаан учууталбытын кытта бэрт кылгастык көрсөбүт. Ол иһин ахтабыт. Учуутал күныгэр биһиги эҕэрдэбитин ааҕан үөрүөҥ дии саныыбын.",
      "Ганачевская Лиза.",
      "Учуутал диэн наадалаах идэ. Биһиги төрөппүттэрбит эмиэ оскуолаба учууталга үөрэнэн улааппыттара. Ол иһин учууталы убаастыырга үөрэтэллэр. Галина Михайловнаны олус таптыыбыт!",
      "Илларионов Максим.",
      "Галина Михайловна! Учуутал күнүнэн ис сүрэхпиттэн эҕэрдэлиибин! Хаһан да ыалдьыма, доруобай буол! Санааҕын түһэримэ!",
      "Семенова Сандаара.",
      "Эн биһигини бастакы кылаастан үөрэтэҕин. Мин эйиэхэ үөрэнэрбин наһаа сөбүлүүбүн!",
      "Яна Васильева.",
      "Галина Михайловна олус кыһамньылаах, үтүө санаалаах. Учуутал күнүнэн ис сүрэхпиттэн эҕэрдэлиибин!",
      "Кузьмина Карина.",
      "Үүнэн-сайдан, үөрэнэн үтүө киһи буолан тахсарбар учууталбын, эйиигин, холобур оҥостобун. Эн курдук үлэһит, кыһамньылаах, үтүө санаалаах киһи буолуом.",
      "Корякина Милана.",
      "Галина Михайловна эн олоххор элбэх умнуллубат түгэннэр, ситиһиилэр наар баар буолуохтарын баҕарабын.",
      "Кириллова Кюннэй.",
      "Галина Михайловна, учуутал идэтэ аан дойдуга баар ханнык да атын идэлэргэ тэҥнэспэт улахан суолталаах. Эн биһиэхэ билиини биэрэҕин, сылаас сыһыаны иҥэрэҕин. Эйиэхэ үрдүк ситиһиилэри, чэгиэн туругу, дьолу баҕарабын.",
      "Александров Дима.",
      "Күндү Галина Михайловна! Учуутал күнүнэн итиитик- истиҥник эҕэрдэлиибит. Баҕа санааҕыт туола турдун. Сүбэҕит-амаҕыт, өйөбүлгүт иһин махтал.",
      "Саяна уонна төрөппүттэрэ.",
      "Галина Михайловна! Мин эйиигин учуутал күнүнэн эҕэрдэлиибин. Куруутун үөрэ сылдьаргар баҕарабын.",
      "Сивцев Марк.",
      "Үөрүүбүт үөрүүгэ холбоһон, ситиһиибит ситимнэнэн тапталлаах учууталбытыгар эрчими биэрдин!",
      "IV «Г» кылаас төрөппүттэрэ",
      ""
    ]
  },
  {
    "title": "Айыылана Степанова: “Анита Цойдуун ыллыырбын долгуйа күүтэбин”",
    "date": "02.10.2020",
    "url": "http://keskil14.ru/ajyylana-stepanova-anita-tsojduun-yllyyrbyn-dolguja-k-tebin/",
    "raw_text": [
      " Айыылана ырыа эйгэтигэр номнуо 5 сааһыттан биллэн-көстөн барбыта. 2017 сыллаахха Рома Винокуровтыын уонна Мичил Моисеевтыын “Мин көрөбүн сүрэхпинэн” диэн ырыалаах клиптэрэ дьон-сэргэ дууһатын уйадыппыта, долгуппута…",
      "         Сырдык ыралаах, күүстээх санаалаах ырыаһыт кыысчаан сотору кэминэн Москва куоракка XI-ис төгүлүн ыытыллар норуоттар икки ардыларынааҕы “Белая трость” диэн мөлтөхтүк көрөр оҕолору  аналлаах аһымал бэстибээлгэ кытта бараары сылдьар. Онно кини Россия үтүөлээх артыыската Анита Цойдуун бииргэ ыллыахтаах.",
      "         Бу үөрүүлээх сонунун Айыылана “Кэскил” оҕо бэчээтин кыһатын ааҕааччыларын кытары тэҥҥэ үллэстэр. Ону тэҥэ, ырыа, айылҕа, үөрэх туһунан тус санааларын кэпсиир. ",
      "— Айыылана, Анита Цойдуун кэккэлэһэ туран, биир ырыаны толороору бараргыттан долгуйаҕын? ",
      "— Олус долгуйабын, бу дьолбор итэҕэйбэккэ да сылдьар курдукпун. Кыра сылдьан кини ырыаларын сөбүлээн истэр этим.Бу бэстибээлгэ кытта барарым атырдьах ыйга биллибитэ. Ольга Валерьевна Балабкина миэхэ сибээскэ тахсан, барытын олус үчүгэйдик быһааран биэрбитэ.",
      "— Анита Цойу кытта дуэттыыргын ким быһаарбытай?",
      "— Бэстибээл тэрийээччилэрэ бэйэлэрэ быһаарбыттара. Онно кыттар ырыаһыттартан ким кимниин барсыан сөбүн көрөн аныыллар.",
      "— Дьэ, ханнык ырыаны ыллаары сылдьаҕыт?",
      "— Биһиги “Неисправимая” диэн ырыаны толоруохтаахпыт.",
      "— Онно хайдах бэлэмнэнэҕитий?",
      "— Миигин “Голос” диэн ырыаҕа дьарыктанар устуудьуйам салайааччылара Татьяна Егоровна уонна Христофор Эдуардович Саввиновтар эрчийбиттэрэ, онтон Егор Неустроев уһулбута. Москваҕа тиийдэхпинэ, Анита Цойдуун көрсөн, билсиһэн, эбии чочуйан бэлэмнэниэхтээхпит.",
      "— Олоххор өссө биирдэ маннык түгэн тохсойдун, Россия ханнык биллэр ырыаһытын кытта ыллаһыаҥ этэй?",
      "— Мин кыра эрдэхпиттэн Диана Гурцкаялыын бииргэ ыллыырбын ыра санаа оҥостобун. Сүрэхпэр өрүү онтубун иитиэхтии сылдьабын. Ити бэстибээлгэ кини “По зову сердца” диэн пуондата эмиэ тэрийээччи састаабыгар киирсэр. Онон, кыттааччылар бары кинини кытта уопсай ырыа ыллыахтаахпыт. Ону эмиэ олус долгуйа күүтэбин.",
      "— Ырыа эйиэхэ тугу биэрэрий?",
      "— Мин ырыа ыллаатахпына, күүспэр күүс эбиллэр, настарыйыанньам тупсар. Ырыа алыба миигин бары өттүнэн кынаттыыр, кэрэҕэ сирдиир.",
      "— Улааттаххына ырыаһыт буолуоҥ этэ дуо?",
      "— Ити мин өссө биир улахан баҕа санаам буолар. Дьонум-сэргэм сүргэтин көтөҕөр ырыаһыт буолуохпун баҕарабын.",
      "— Инстаграмыҥ сирэйин @cyhyykyyha диэн ааттаабыккын. Чахчы да, айылҕаҕа олус чугаһыҥ дьэҥкэтик көстөр.",
      "— Айылҕаҕа сылдьарбын туохтааҕар да ордоробун. Айылҕа ханнык баҕарар кэмин дыргыл сытыгар, дьикти суугунугар курдаттыы тартарабын.",
           "— Ол сылдьан эйигин ким хаартыскаҕа түһэрэрий?",
      "— Аттыбар өрүү эдьиийдэрим бааллар.",
      "— Ааспыт сайыны хайдах атаардыҥ? ",
      "— Олус үчүгэйдик, умнуллубаттык атаардым. Сайылыкка олорон, хаптаҕастаан, отонноон астынным-дуоһуйдум. Оҕуруот аһын дэлэйдик үүннэрбиппитин тото-хана сиэтим.",
           "— Үөрэх дьыла саҕаламмыта номнуо биир ый ааста. Дистанционнай ньыманан үөрэҕи хайдах дии санаатыҥ?",
      "— Аан бастаан наһаа ыарырҕаппытым. Онтон киһи тугу барытын ылынар, үөрэнэр дииллэринии баһылаатым дии саныыбын. Билигин судургутук ZOOM-ҥа киирэн үөрэнэбин. Түгэнинэн туһанан, коррекционнай оскуолам учууталларын барыларын кэлэн иһэр бырааһынньыккытынан итиитик-истиҥник эҕэрдэлиибин! Чэгиэн туругу уонна үлэҕитигэр үрдүк чыпчааллаах ситиһиилэри баҕарабын.",
      "— Айыылана, үгүс үтүө сонуннаах, кэрэ кэпсээн кэһиилээх эргиллэн кэлэргин күүтэбит.",
                     "Вера Петрова"
    ]
  },
  {
    "title": "Кырачаан муусукаан Юнона Семенова: “Муусука эйгэтэ олус кэрэ уонна аптаах!”",
    "date": "01.10.2020",
    "url": "http://keskil14.ru/kyrachaan-muusukaan-yunona-semenova-muusuka-ejgete-olus-kere-uonna-aptaah/",
    "raw_text": [
      "Алтынньы 1 күнэ – Муусука күнэ. Мин бүгүн кэпсэтэр кырачаан муусукааным Юнона Семенова буолар. Кини СӨ Муусука Үрдүкү оскуолатыгар V кылааска үөрэнэр. Кинини аҥаардас көрдөххүнэ да, муусука нарын дорҕоонноро кутуллан кэлиэх курдуктар. Онтон талан ылбыт арфатын аттыгар олорон синньигэс тарбахтарынан тардыалаан бардаҕына, иннигэр олус кэрэ, дьикти эйгэ арыллар…",
      "— Юнона, эн муусука эйгэтигэр хайдах киирбиккиний?",
      "— Мин муусуканан дьарыктаммытым номнуо түөрт сыл буолла. Дьокуускайдааҕы классическай гимназияҕа II кылааска үөрэнэ сылдьан, 1 нүөмэрдээх Оҕо уксуустубатын оскуолатыгар хор салаатыгар туттарсыбытым. Онно биир сыл дьарыктанан баран, сайыҥҥы сынньалаҥмар Муусука Үрдүкү оскуолатын лааҕырыгар сылдьыбытым. Олус сөбүлээбитим! Лааҕырга сменэ бүтүүтэ эксээмэн туттарбыппыт, онно миигин арфа кылааһыгар ылбыттара.",
      "— Оскуолаҕытыгар пандемия иннинэ үөрэххит хайдах ааһар этэй?",
      "— Сарсыардааҥы аһылык инниттэн арфабар оонньуурум. Аһаан баран оскуолабытыгар көннөрү оскуола предметтэригэр үөрэнэрбит. Эбиэт кэнниттэн муусукаҕа сыһыаннаах уруоктар буолаллара. Ол курдук фортепианоҕа дьарыктанар этибит. Өссө сольфеджионы, ритмиканы уонна муусука литературатын үөрэтэрбит. Киэһээҥи аһылыкпытын аһаан баран эмиэ бэйэбит инструменнарбытын ылан оонньуурбут. Кулун тутар ыйтан дьиэбитигэр олорон үөрэнэбит. Арфанан дьарыкпыт тохтоон турар. Оскуолабын олус диэн ахтабын. Миэхэ Тымныы Оҕонньор кыра арфа бэлэхтээбитэ. Соло булларбын эрэ онно оонньоон ахтылҕаммын таһаарабын.",
      "— Эн тоҕо ити инструмены талбыккыный?",
      "— Аан бастаан оскуолаҕа киирэрбэр эксээмэн тутар хамыыһыйаҕа Лидия Павловна Новгородова диэн саха норуотун арфистката, СӨ норуодунай артыыската, СӨ Муусука Үрдүкү оскуолатын профессора миигин бэйэтигэр ылбыта. Кини миигин ис киирбэх көрүҥнээххин, нарын тарбахтардааххын диэн бэлиэтээбитэ. Арфа бастакы билсиһииттэн куппут-сүрбүн туппута. Аттыгар олороот, нуоталарынан оонньообутунан барбытым…",
      "— Өссө ханнык муусука инструменнарыгар сатаан оонньуугун?",
      "— Этэн аһарбытым курдук, биһиги оскуолабытыгар фортепианоҕа бары сатаан оонньуохтаахпыт. Ону таһынан хомуһу, укулеле диэн гитараҕа майгынныыр инструмены сатыыбын.",
      "— Арфанан ханнык репертуардары оонньуургун сөбүлүүгүн?",
      "— Бах, Моцарт, Бетховен айымньыларын ордук чугастык ылынабын.",
      "— Уустук айымньылары оонньуургар хайдах бэлэмнэнэҕин?",
      "— Ис-испиттэн сааһыланабын. Оннук эрэ гыннахха айымньыны муусука нөҥүө дьоҥҥо тиэрдэҕин.",
      "— Бэйэҥ муусука таһааран холонооччуҥ дуо?",
      "— Иэйиим киирдэҕинэ, фортепианоҕа оонньоон нуоталары таһаарабын уонна тэтэрээккэ сурунабын.",
      "— Саҥа саҕалаан эрэр кырачаан муусукааннар туохха ыарахаттары көрсүөхтэрин сөбүй?",
      "— Бастатан туран, муусука тылын билэ үөрэниэхтээх. Ол эбэтэр, нуоталары, тэтими уонна да атыны. Мин аан бастаан арфаҕа оонньуурбар олус улахан этэ. Бэйэм кыра буоламмын, үрдүк үктэлгэ олорорум, атахпынан үлэлиирбэр аналлаах олордуу төһүүлэри туттарым. Кэнники улаатан уһаан, сөрү-сөпкө олорон оонньуур буолбутум.",
      "— Мин өрүү биири билиэхпин баҕарабын. Муусукааннарга нуотаны ааҕыы син биир кинигэни ааҕыы кэриэтэ буолуо дуо?",
      "— Оннук диэххэ сөп. Урут барытын биир кэлимсэ мээнэ эриллэҕэс оһуор курдук көрөр эбит буоллахпына, билигин иҥнибэккэ “ааҕабын”.",
      "— Юнона, кэпсээниҥ иһин махтал! Эн курдук муусука эйгэтигэр убаныан баҕалаах биир саастыылаахтаргар тугу тиэрдиэҥ этэй? ",
      "— Муусукаҕа дьиҥнээх күүстээх баҕалаах оҕо сыстар дии саныыбын. Миигин төрөппүттэрим гимназияҕа үөрэттэриэхтэрин баҕарбыттара, ыыта сатаабатахтара. Ону баҕа санаам баһыйан, күүскэ туруорсубутум. Муусука эйгэтэ олус кэрэ уонна аптаах!",
                "Вера Петрова",
           " "
    ]
  },
  {
    "title": "«Кыраҕы харахтар далларыгар»: режиссёр Дмитрий Давыдов киинэни көрөөччүнү кытары истиҥник кэпсэтээри устар",
    "date": "01.10.2020",
    "url": "http://keskil14.ru/kyra-y-harahtar-dallarygar-rezhissyor-dmitrij-davydov-kiine-k-r-chch-n-kytary-isti-nik-kepseteeri/",
    "raw_text": [
      "Бу күннэргэ Саха сирин режиссера Дмитрий Давыдов “Пугало” диэн киинэтин туһунан киин сир кириитиктэрэ үгүстүк суруйдулар: “судаарыстыбаттан өйөбүлэ, анал үөрэҕэ суох режиссер соһутта”, “хотугу түүр дэриэбинэтин хорсун ырыаһыта” о.д.а … Киинэ кириитигэ Антон Долин “Пугалоны” «Зеленая миля», «Догвилль», «Малефисента» курдук киинэлэргэ майгыннатта, дьүөрэлии тутта. Сорохтор сонно тута, “арт-хауснай киинэ”, диэн сыана быстылар…",
      "Өссө 2016 с. “Костер на ветру” киинэтэ тахсыаҕыттан, Дмитрий Давыдов айар суолун “Достоевскай, Тарковскай, Герман айар ньымаларын кыымын санатта”, диэн бэлиэтээн эппиттээхтэрэ.",
      "Киинэ ымпыгын-чымпыгын ырыта үөрэммит киин сир кириитиктэрэ бэл диэтэр, кырыымпа тыаһа киинэҕэ ханнык оруолу оонньообутун ыйбыттар уонна “Пугало” диэн — бу ураты дьоҕурдаах эмчит дьахтар туһунан эрэ киинэ буолбатах… Бу айфон, шопинг өрөгөйдөөбүт эйгэтигэр… режиссер Давыдов сибигинэйэн этэргэ дылы: “Биһиги, Саха сирин дьоно бэйэбит бэйэбитинэн сылдьабыт, олоробут, ол эрээри, бу аан дойду биһиэхэ ананан айыллыбатах”, диэн.",
      "«Пугало»",
      "“Zoom” платформаҕа С.А.Герасимов аатынан ВГИК аспирантката, киинэни чинчийээччи, культуролог Людмила Жигалова маннык этэн аһарда: “Саха киинэтин Европа дьоно сөбүлээтилэр, ылыннылар. Билигин саха киинэлэрэ араас фестивалларга өрөгөйдүүр, бириистээх миэстэҕэ тахсар кэмнэрэ тосхойдо. Саха норуотун төрүт уратыта Европа дьонугар дьиҥэ, биллибэт этэ. Ол гынан баран, ити барыта сюжекка киирэн, ситимнэнэн, Европа олохтоохторо ону ылыннылар. Инникитин фестивальнай киинэттэн ураты, коммерческай бырайыакка даҕаны сахалар ылсан көрүөхтэрин сөбө буолуо. Тус бэйэм “Охотники”, “Генезис 2.0” диэн Максим Арбугаев киинэлэрин умсугуйа көрбүтүм”.",
      "Чаҕылхай, соһуччу түгэн",
      "“Кинотавр” курдук улахан түһүлгэҕэ Саха сириттэн бу бастакы чаҕылхай уонна күүтүллүбэтэх соһуччу түгэн буолла: Амма сэлиэнньэтигэр олохтоох режиссер, учуутал Дмитрий Давыдов устубут “Пугало” киинэтэ—31-с төгүл ыытыллыбыт “Кинотавр” Гран-притин ылла! Киинэҕэ сүрүн оруолга уһуллубут этно ырыаһыт Валентина Романова-Чыскыырай “Лучшая женская роль” номинацияны тутта. Итиэннэ киинэ кириитиктэрин Д.Дондурей аатынан бирииһэ эмиэ биһиэхэ тигистэ! Ыраах, атын улахан куоракка олорор билэр дьонум: “Эһиэхэ, Саха сирин дьонугар улахан ситиһии кэлбитинэн, Эйигинэн сирэйдээн эҕэрдэлиибит”, диэн суруйбуттара сылаас сыдьаай.",
      "Оттон Давыдов дьоруойдара кимнээҕий? Ол-бу сүпсүлгэҥҥэ, ситиһиини, билиниини сырсар, ол ымсыылаах, баҕалаах суол тоҕойугар кими эрэ ордук санаан, ымсыыран тэпсэ, туората, үүрэ-үтүрүйэ, баттыы сатыыр, бэйэни кэрэхсэнэ-кэрэхсэнэ, субу-субу хаартыскаҕа түһэринэр, үйэтитэр, уһун күн ону бэрийэр, ортоһуор соҕус көстүүтүн аннынан ону-маны суруйар, хас киһиттэн“лайк” эрэйэр, “глянцевай”, “гламур” буола сатааччылартан ыраах сылдьааччылар: биллибэт-көстүбэт сэмэй, чуумпу дьон… мас кэрдээччилэр, оһох отточчу, тырахтарыыс, ыалдьар ийэ, таҥараны үгүс тыла суох итэҕэйээччи, кураанах, бэйэмсэх “үөртэн” ойдом олорооччулар…",
      "Былырыын Саха гимназиятыгар үрдүкү кылаас үөрэнээччилэрэ төрөппүттэрин уонна учууталларын кытта Дмитрий Давыдов “Ийэкээм” киинэтин ырыппыттарын илэ истибитим. Бу—гимназия дириэктэрэ В.В.Софронеева көҕүлээбит бэртээхэй тэрээһинэ этэ. Оттон режиссер “Костер на ветру” диэн бастакы киинэтин “Сахафильм” саалатыгар биир сайын … соҕотох кэриэтэ көрбүттээҕим.",
      "«Костер на ветру»",
      "Историческай наука доктора, Гуманитарнай чинчйиии уонна хотугу аҕыйах ахсааннаах омуктар проблемаларын институтун кылаабынай научнай үлэһитэ Екатерина Назаровна Романова:",
      "Омос көрдөххө, Давыдов киинэлэрэ—күннээҕи олох, күннээҕи дьон… Ол гынан баран, киинэ тылынан Давыдов үйэлээҕи, халыыпка хаайтарбат киэҥ санааны, киһи-аймах улахан кыһалҕаларын этэр, таарыйар. Этническэй ырыалары чаҕылхайдык толорор Валентина Романова-Чыскыырайы ыҥыран бу киинэҕэ устубута—кини режиссер быһыытынан өтө көрөр, сэрэйэр улахан дьоҕурдааҕын көрдөрөр. Саха киинэтэ диэн—Азия дуу, Скандинавия дуу киинэлэриттэн уратылаах. Итиниэхэ саха тыла—сүрүн быһаарар код, күлүүс буолар. Тыл күүһэ култуурабытын харыстыырга улахан өрүһүлтэбит…",
      "Кимий, Давыдов?",
      "Ирина Витальевна Бочкарева, Амма 2 №-дээх оскуолатын нуучча тылын, литературатын учуутала:",
      "-Дмитрий Леонидович—биһиги бииргэ үлэлиир киһибит. Кини IV кылаас салайааччыта. Тус бэйэм кинини бэйэм төрөппүт буолан туран билэбин. Оҕом кылааһын салайааччытын биир сыл кини солбуйбута. Ол курдук, оҕом наар оскуолаттан Дмитрий Леонидович туһунан кэпсээн, кинини хайҕаан, холобур туттан дьиэтигэр төннөрө. Кыракый оҕо мээнэ итинник кэпсээбэт ээ: оҕо тапталын, билиниитин итинник көрдөрөр. Дмитрий Давыдов—олус интэриэһинэй уонна сэмэй киһи. Кини хайа үлэлиэҕиттэн оҕолору кытары киинэ устара, КВН-ҥа, “JuniorSkills” кытыннарар. Устудьуон эрдэҕиттэн биһиги оскуолабытыгар социальнай педагогунан, тэрийэр үлэҕэ, о.д.а. эппиэттээх үлэлэргэ сылдьыбыта. Биир кэмҥэ кини Чапчылҕан оскуолатыгар айымньылаахтык үлэлээбитэ, дириэктэргэ тиийэ үүммүтэ. Сахабыт сирэ, Кыыс Амма—дьиҥ талааннары төрөтөр, үөскэтэр. Манна биһиэхэ, кырдьык, талааннар бааллар. Ол эрээри, ону көрө үөрэммиппит бэрт буолан эбитэ дуу, ситэри өйдөөн көрбөппүт дуу, хайдах дуу… Наар бэйэни сэнэнэр, намтатынар үгэстээхпит. Онон ханнык баҕарар эйгэҕэ бэйэбит суолбутун-ииспитин аа-дьуо көрдөрөн, таһааран иһэрбит ордуга дуу, дии санааччыбын. Бииргэ үөрэммит кыыһым уолун—Радислав-Кудай Захаровы “Костер на ветру” киинэҕэ Дмитрий сүрүн оруолга уһулан оонньоппута. Радислав билигин аармыйаҕа сылдьар. Талааннаах биир дойдулаахпыт Дмитрий Давыдовынан аммалар киэн туттабыт!",
           "Евгений Федорович Николаев, Амматааҕы норуодунай тыйаатыр режиссера:",
      "-“Пугало” киинэҕэ мин иккис режиссербун. Дмитрий киинэлэрин сценарийын бэйэтэ нууччалыы суруйар. Ону илдьэ кэлэр, мин артыыстарбар ааҕан биэрэбин. Ол кэнниттэн сонно тута сахалыы тылбаастаан, артыыс бэлэмнэммэккэ эрэ, оонньоон барар. Ол иһин, оҥостон туран саҥарыы-иҥэрии, туттуу-хаптыы эҥин Давыдов киинэлэригэр суох. Кини артыыс сюжеты хайдах биэрэрин, көрдөрөрүн ордук ылынар. Дмитрий сахалыы саҥарбатар да, барытын өйдүүр.",
      "“Юность Севера” ааҕааччыта",
      "Үөрэ истибитим диэн, Дмитрий Давыдов Амма гимназиятыгар үөрэнэ сырыттаҕына, “Юность Севера” хаһыакка айымньылара бэчээттэммит эбит. Оҕо эрдэҕиттэн суруйарын, айарын, ааҕарын сөбүлүүрэ арааһа, киинэ алыптаах эйгэтигэр сирдээтэҕэ. Анал идэлээхтэр бэлиэтииллэринэн, киинэни ааҕар, билиилээх-көрүүлээх киһи устар. Оҕо эрдэҕиттэн Николай Гоголь айымньыларын сөбүлээн ааҕар эбит.",
      "Суруналыыстары кытта көрсүһүүгэ Дмитрий Давыдов санаатын маннык үллэстибитин тус бэйэм сөбүлүү иһиттим:",
      "Мин бэйэбин дьолуолаах киһибин диэхпин сөп. Ол эрээри, туох барыта улахан үлэттэн, сыраттан кэлэрин умнубаппын. Бииргэ үлэлээбит айар хамаандабар барҕа махталбын биллэрэбин. Киинэҕэ үлэлиэхпиттэн сценарийы бэйэм суруйабын. Ол иһин эппиэтинэһи кимҥэ эрэ сүктэрэн баран сылдьыбакка, барытыгар баар буоларбын, быһаччы кыттарбын сөбүлүүбүн. Билэбин, мин киинэлэрбин сорохтор “хараҥа тыыннаах, ыарахан”, “арт-хауснай” жанрдаах”, дииллэр. Холобур, “Костер на ветру”—дьиҥэ, сырдык тыыннаах киинэ дии саныыбын. Бэйэтин кэнниттэн сүрүн дьоруой туох эрэ үчүгэйи хааллардаҕа дии. Киинэни мин көрөөччүнү кытары истиҥник аһаҕастык кэпсэтээри, алтыһаары устабын. Көрөөччү киинэҕэ толкуйдуохтаах, ырытыахтаах дии саныыбын. Мин киинэлэрим “Арт-хаус” хайысхалаах буолбакка, “авторскай“ тыыннаахтар дии саныыбын. Ситиһиинэн эрэ дуоһуйан хаалбакка, наар бэйэ-бэйэни көрсө сылдьыбакка, бэйэ-бэйэттэн тардыһан, тутуһан, салгыы сайдыахпытын, үүнүөхпүтүн наада. Саха киинэтэ оннук үрдүк чыпчаалга өссө да тиийэ илигин умнумуоҕуҥ…",
      "“Эпатажнай”, ол аата, дьону соһутарын, элбэхтэ эксперименниирин сөбүлүүр режиссер Сергей Потапов устар киинэлэрэ ити этэр “арт-хауснай” хайысхалаах буолуохтарын сөп. Потаповтан улахан уратыта — Давыдов дьоруойун ис сүрэҕиттэн таптаан, аһынан, санаарҕаан туран көрдөрөр курдук. Ол иһин киһи кини киинэлэрин кэннэ толкуйга ылларар, киинэни айааччыны кытары ханан эрэ мөккүһүөх, ол эрээри, үксүгэр, сөпсөһөн көрүөх санаалара киирэллэр.",
      "Жанна Леонтьева."
    ]
  },
  {
    "title": "«Үөһээ хатаастыы, үрдүккэ ыттыы»: Дьокуускай куорат 2 №-дээх орто оскуолатыгар оҕолор альпинизымынан дьарыктаналлар",
    "date": "01.10.2020",
    "url": "http://keskil14.ru/ee-hataastyy-rd-kke-yttyy-dokuuskaj-kuorat-2-deeh-orto-oskuolatygar-o-olor-alpinizymynan-daryktanallar/",
    "raw_text": [
      "Төрөппүттэр, оҕолоро сайдалларын туһугар, араас куруһуокка киллэрэллэр, сиэксийэҕэ сырытыннараллар. Улаатан эрэр оҕо бэйэтин баҕатынан дьарыктанар буоллаҕына, эт-хаан, күүс-уох өттүнэн быдан сайдар, билиитэ-көрүүтэ кэҥиир. Билигин спорка сыһыаннаах секция элбэх. Олортон биир интэриэһинэйдэрэ уонна Саха сиригэр улахан хамсааһыны киллэрэн эрэр спорт саҥа көрүҥэ баар буолла. Бүгүҥҥү кэпсээн ол туһунан.",
      "Саха Өрөспүүбүлүкэтин альпинизмҥа уонна хайаҕа ыттыыга федерацията Дьокуускай куорат 2 №-дээх орто оскуолатын саалатыгар оҕолору үөһээ ыттарга, хатаастарга, сөпкө хамсанарга үөрэтэр секцияны аспыта үс сыл буолла. Бу саҥа көрүҥү тэрийээччи уонна салайааччы, эрчийээччи Александр Ильич Спиридоновы кытта кэпсэттибит.",
      "Аан бастаан туруору таас хайаҕа ыттыы XIX үйэҕэ Германия, Австрия хайалаах оройуоннарыгар, көхтөөх сынньалаҥ быһыытынан, үөскээбитэ. Оттон Советскай Союзка 1947 сылга Арҕаа Кавказка Домбай хайатыгар спорт көрүҥүнэн билиниллибитэ. Маҥнай сүрүн күрэхтэһиилэри таас хайаларга альпинистар тэрийэллэрэ. ХХ үйэ 80-с, 90-с сылларыттан саҕалаан, бу көрүҥ бүтүннүү спорт саалатыгар ыытыллар буолбута. Билигин оскуола оҕолоро хайаҕа ыттыыларын күрэҕэ Бүтүн Россиятааҕы спортивнай Оонньууларга уонна Спартакиадаларга киллэрилиннэ. Оттон 2020 сылга Токиоҕа ыытыллыахтаах сайыҥҥы Олимпиадаҕа бу көрүҥҥэ икки кэмпилиэк мэтээл оонньонуохтаах.",
      " – Хайаҕа ыттарга хайдах бэлэмнэниэххэ сөбүй?",
      "– Скалодормҥа ыттыы, ханнык баҕарар спорт көрүҥүн курдук, бастаан оҕо холонон көрөн, бэйэтигэр сөптөөх сыананы туруорунан, сөбүлээтэҕинэ салгыы дьарыктанар. Сорохтор хайаҕа ыттыыны наһаа чэпчэки курдук саныыллар. Дьиҥинэн ыллахха, оннук буолбатах. Оҕо эт-хаан өттүнэн күүстээх, кытаанах санаалаах, сытыы-сымса буолуохтаах. Ол гынан баран, үгүстэр үрдүктэн куттаналлар. Эн эрчиллиигэ хамсанан, быччыҥҥын үлэлэтэн, имигэс, тулуурдаах, эрэллээх буолаххына биирдэ сатыыр, кыайар буолаҕын. Олимпийскай «Быстрее, выше, сильнее» диэн этии хайаҕа ыттааччыга үүт-үкчү барсар. Үөһэ хатаастарга түргэн, быһый, күүстээх хаачыстыба ирдэнэр.",
      "– Оҕолору хайдах дьарыктыыгыт?",
      "– Сиэксийэҕэ хас биирдии оҕо бэйэтин кыаҕынан сайдар. Тус бэйэтэ үтүө баҕатынан үөрэнэргэ дьулуһар. Оттон бу ыарахан көрүҥү кэрэхсиир чахчы сөбүлээтэҕинэ, кыра эрдэҕиттэн уһуйуохха, үөрэтиэххэ сөп. Ол эрээри, оҕо өйүн-санаатын наһаа ноҕуруускалаабаппыт. Кинилэр сүрүн сыаллара – спорка үрдүгү ситиһии. Оттон сорохторго сынньалаҥ, билсиһии, иллэҥ кэми туһалаахтык атаарыы буолар.",
      " – Хайаҕа ыттарга туох ыараханнааҕый?",
      "– Сорох төрөппүттэр оҕолорун күүстээх өрүтүн таба көрөн, ону сайыннарарга дьулуһаллар. Ол эрээри, мин кэтээн көрүүбүнэн, кини мөлтөх өрүттэрин тэҥҥэ дьүөрэлии тутан, тупсарар наада. Өскөтүн күүс-уох өттүнэн мөлтөх буоллаҕына, биһиги сиэксийэҕэ ол өттүн сайыннарыахтаахпыт. Доруобуйаны тупсарыы уонна спорт үрдүкү көрдөрүүлэрэ диэн тус-туспа өйдөбүллэр. Үгүс төрөппүт оҕону кыра сааһыттан араас дьарыкка сыһыаран, күрэхтэһиннэрэн, онно хайаан да кыайыыны ситиһиннэрэ сатаан, оҕо баҕатын хаҕыннаран кэбиһэр.",
      "Россия хайаҕа ыттыы тренерэ этэр: «Үөрэнээччи 12-13 сааһыгар диэри араас көрүҥнэринэн дьарыктанар. Дьэ, онтон 14 сааһын ситтэҕинэ, кини сыһыаннаах спордун көрүҥэр үөрэтии барыахтаах».",
           "– Төрөппүт сыһыана хайдаҕый?",
      "– Араас. Ханнык баҕарар киһи, холобур, спорт бу көрүҥүн туһунан истибэтэх буоллаҕына, спорт кутталлаах көрүҥүнэн ааттыыр. Үгүстэр үөһээ ыттыыны хайаҕа ыттар альпинизмы кытта бутуйаллар. Альпинизм – экстримальнай спорт. Оттон үөһээ ыттыы спорт атлтетическай көрүҥэ. Биһиги Россияҕа баар скадромнары үөрэтэн, физкультура уонна спорт институтун үлэһиттэрин кытта ааҕарбытыгар, скалором 40 бырыһыана оскуолаларга турар эбит! Бу олус үчүгэй. Ханнык баҕарар спорт, хамсаныы оҕо эрдэхтэн саҕаланар. Хайа оҕо ыскаапка, түннүккэ, бүтэйгэ, күрүөҕэ ыттыбатаҕай, моҕотойу эккирэтэн маска хатаастыбатаҕай? Оҕоҕо дьарыктанар тренажера төһөнөн чугас даҕаны, соччонон сүүйүүлээх, барыстаах. Кини хаһан баҕарар дьарыктаныан, хатааста, ытта, сүүрэ-көтө сылдьыан сөп. Онтон устунан улахан спорка көһүө!",
           "– Уопсайа холбоон төһө элбэх оҕо сиэксийэҕэ сылдьарый?",
      "– Хомойуох иһин, олус аҕыйах. Биһиги саалабыт Саха сиригэр соҕотох, онно эбии оскуола иһигэр турар буолан, дьарыкка миэстэ, бириэмэ тиийбэт.",
      "– Оҕону хас сааһыттан ылаҕыт?",
      "– 12 саастарыттан.",
      "– Хайдах таҥас наада буолар?",
      "– Элбэх таҥас ирдэммэт. Холобур, футболга, хоккейга таҥаһа-саба, тэриллэрэ элбэх, эбиитин сыаната ыарахан. Хайаҕа ыттарга аналлаах түүппүлэ, сыаната 3000 тыһыынча курдук, оттон улахан кылаас оҕолоругар бороһуок магнезия наада, сыаната 500 солк.",
           "– Өскөтүн оҕо ыарыһах, ол эрээри, кини дьарыктанар баҕа санаалаах буоллаҕына?",
      "– Медицина өттүнэн көннөрү хааччахтааһын диэн суох. Ол да буоллар, эн үөһээ ыттаргар, хатаастаргар элбэхтэ хамсанаҕын уонна бэрт түргэнник быһаарыныыны ылынаҕын. Холобур, спорт көрүҥэр – чэпчэки атлетикаҕа тэҥниэххэ сөп. Өскөтүн киһи оһоллоох, сүһүөхтэрэ ыалдьар, сүрэҕэ мөлтөх буоллаҕына, биһиги ноҕуруускатын аччатан биэрэбит. Ол эрээри, төһө кыалларынан, баҕалааҕы барыларын киллэрэ сатыыбыт. Онон, спорт бу саҥа уонна дьикти көрүҥүнэн дьарыктаныан баҕалаахтар Дьокуускай 2 №-дээх орто оскуолатыгар кэлэн билсиҥ, көрүҥ, нэдиэлэҕэ үстэ дьарыктаныҥ! Киириитэ уонна дьарыга…босхо!",
      "Павел Ильин.",
      "Хаартыскаларга: 1-3. Оҕолор хайаҕа ыттыыга дьарыктаналлар."
    ]
  },
  {
    "title": "Бүлүүгэ Нина Иннокентьевна Протопопова скверэ аһылынна",
    "date": "08.09.2020",
    "url": "http://keskil14.ru/b-l-ge-nina-innokentevna-protopopova-skvere-a-ylynna/",
    "raw_text": [
      "Үөрүүлээх тэрээһиҥҥэ кыттыыны ыллылар Бүлүү улууһун баһылыга С.Н. Винокуров, Бүлүү улууһун үөрэҕэриитин салайааччыта Н.М. Семенова, Н.И Протопопова аймахтара уонна үөлээннээхтэрэ, Чинэкэ уонна Дьөккөн нэһилиэктэрин олохтоохторо, Бүлүү улууһун педагогтара.",
           "Сквергэ турбут пааматынньыгы арыйар чиэскэ тигистилэр: Бүлүү улууһун баһылыга С.Н Винокуров, Н.И Протопопова уола П.Н. Кондаков, Бүлүү улууһун үөрэҕэриитин салайааччыта Н.М. Семенова, Н.И. Протопопова племянницата, Саха Республикатын физическай культуратын үтүөлээх үлэһитэ М.Г. Куличкина уонна Н.И. Протопопова аатынан “Оҕо айар уонна тобулар дьоҕурун сайыннарар “Кэскил” киин” дириэктэрэ С.А. Васильева.",
           "Бүлүү улууһун баһылыга Сергей Николаевич Винокуров мустубут дьону эҕэрдэлээтэ уонна маннык туһайан эттэ: “Бүлүү улууһа төрөөбүт дойдутун сайдыытыгар бэйэтин сүҥкэн кылаатын киллэрбит элбэх дьоннордоох, олортон биирдэстэрэ Нина Иннокентьевна Протопопова буолар. Онон бүгүҥҥү тэрээһин Бүлүүгэ эрэ буолбакка, бүтүн Республика үрдүнэн улахан суолталаах буолар”.",
           "Үөрэҕэрии начальнига Наталья Михайловна Семенова: “Бу сквер улуус педагогтарын үбүлээһининэн туруорулунна. Педагогтар Бүлүү куоратыгар номнуо үһүс бэлэхтэрэ буолар, ол курдук “Учууталлар Аллеяларын” уонна народнай учуутал М.А. Алексеев скверын туттарбыттара. 2017 сыллаахха Бүлүү улууһун баһылыга С.Н. Винокуров Н.И. Протопопова үбүлүөйдээх тэрээһинигэр туһаайан эппит сорудаҕын улуус педагогтара чиэстэээхтик толордулар дии саныыбын уонна кинилэргэ махталбын тиэрдэбин” — диэтэ.",
           "Нина Иннокентьевна уола Петр Николаевич бэйэтин махталын Бүлүү олохтоохтуругар тиэртэ уонна тоһоҕолоон эттэ:",
      "“Сквер учууталлар көмөлөрүнэн турбута улахан суолталаах, биһиги ийэбит төһө да атын эйгэҕэ үлэлээбитин иһин, кини үйэтин тухары оҕо уонна ыччат иитиитигэр үлэлээбитэ”.",
      "Тэрээһин сибэкки дьөрбөтүн уурууннан түмүктэннэ. Бүлүүгэ Н.И. Протопопова аатын үйэтитии манан эрэ бүппэт, кини аата 2017 сыллаахха “Оҕо айар уонна тобулар дьоҕурун сайыннарар “Кэскил” кииҥҥэ” иҥэриллибитэ.",
           "Оҕо айар уонна тобулар дьоҕурун сайыннарар “Кэскил” киин “Репортер” медиа – центр эдкора Юлия ФОМИНА"
    ]
  },
  {
    "title": "Владислав Бурнашев: «Көхтөөх үлэ – үөрүү үрдэлэ»",
    "date": "27.08.2020",
    "url": "http://keskil14.ru/vladislav-burnashev-k-ht-h-le-r-rdele/",
    "raw_text": [
      "Россиятааҕы үөрэнээччилэр бүттүүн хамсааһыннара дойдубут бары муннуктарын үөрэнээччилэрин түмэр, сомоҕолуур, биир хайысхалаахтык, биир сыаллаахтык үлэлиири, үөрэнэри көҕүлүүр. РДШ оҕолору бары өттүнэн сайыннарар сыаллаах, киэҥ хабааннаах, үрдүк таһымнаах тэрээһиннэри ыытар. Онуоха Мииринэй улууһун оҕо тэрилтэтэ бары тэрээһиннэргэ тэтимнээхтик кыттар.",
      "Владислав Бурнашев Мииринэйдээҕи политехническай лиссиэйин IX кылааһын үөрэнээччитэ. Россия үөрэнээччилэрин бүттүүн хамсааһынын Мииринэй улууһун түмсүүтүн бэрэсэдээтэлин солбуйааччыта.",
      "– Биһиги Россия үөрэнээччилэрин бүттүүн хамсааһынын Саха сиринээҕи региональнай отделениетын олохтоох салаатын биирдэстэринэн буолабыт. Биһиги түмсүүбүт түөрт хайысханан үлэлиир: информационнай-медийнэй, байыаннай-патриотическай, личностнай сайдыы, гражданскай көхтөөх буолуу. Хас хайысха аайы үөрэнээччилэри түмүү, доҕордоһууну, сомоҕолоһууну көҕүлээһин уонна кинилэр баҕа санааларын, идеяларын олоххо киирэрин өйүүбүт.",
           "Оскуола уонна эбии үөрэхтээһин киинин төрүтүгэр медиа бөлөх, добровольческай этэрээттэр, байыаннай-патриотическай кулууптар, айар түмсүүлэр тэриллэллэр. Оҕолор сөбүлүүр эйгэлэригэр сайдалларыгар биһиги күүс-көмө буолабыт.",
      "– Сайын түмүктэнэрэ чугаһаата. Россия үөрэнээччилэрин бүттүүн хамсааһынын сайыҥҥы быраграммата хайдах ааһан эрэр?",
      "– Быйыл сайыҥҥы сынньалаҥҥа Мииринэй улууһугар оҕолорго анаан араас онлайн-куонкурустары, викториналары, аахсыйалары уонна дистанционнай ньыманан «Классные встречи» ыыттыбыт. Холобур, биһиэхэ Калифорнияттан, InDriver такси-сервис төрүттээччитэ, Арсен Томскай ыалдьыттаата. Сайыммыт биир умнуллубат түгэнэ, «Под парусом РДШ» онлайн лааҕыр тэриллиитэ буолар. Онно өрөспүүбүлүкэ бары улуустарын оҕолоро кыттыбыта. Лааҕыр чэрчитинэн, хайысхалар экспертэрин кытта профориентационнай кылаастары ыыппыппыт. Юриспруденция – өрөспүүбүлүкэ Конституционнай суутун бэрэсэдээтэлэ Александр Ким-Кимэн, предпринимательство – ООО «ЛенТранс» генеральнай дириэктэрэ Максим Дьячковскай уо.д.а. Кинилэр бары бэйэлэрин уопуттарын үллэһиннилэр уонна оҕолорго идэни билигин талалларыгар сүбэлээтилэр.",
           "– Эн санааҕар, оҕо тэрилтэтэ сайдыытын ситиһэргэ туох нааданый?",
      "– Барыта оскуолаттан саҕаланыахтаах, тэрилтэ дьаһалтата ханнык да оҕо тэрилтэтигэр көмөлөһүөн баҕарбат буоллаҕына, хамаанда чилиэннэригэр олус уустук буолуо дии саныыбын. Биһиги Саха сирин РДШ актыбыыстара, бырайыактыыр уонна процесс управлениятын департаменын, Саха Өрөспүүбүлүкэтин Ил Дарханын уонна Саха Өрөспүүбүлүкэтин Бырабыытылыстыбатын дьаһалтатын кытта бииргэ төрөөбүт оскуолабытын сайыннарыы идеяларын уонна көҕүлээһиннэрин көмөлөһөр бырайыагы бэлэмниибит.",
           "– Ситиһиигит хайдаҕый?",
      "– РДШ Мирнэйдээҕи салаатыгар, 2019 сыл бүтүүтэ уонна 2020 сыл саҥатыгар биһиги төрөөбүт оройуоммут сайдарыгар бэлэмнээх түмсүүбүт үөскээбитэ. Элбэх аахсыйалары, флешмобтары, көрсүһүүлэри, куонкурустары ыытабыт. Бэйэбит дьыалабытын добровольнай төрүккэ олоҕуран ыытабыт. Хас биирдии тэрээһиҥҥэ киэһэ 20 ч. диэри кичэйэн бэлэмнэнэбит диэн этиэхпин баҕарабын. Биһиги ситиһиибит диэн бэйэбит түмсүүбүт, оройуоммутун, өрөспүүбүлүкэни уонна Россияны сайыннарарга бэлэмнээх, саамай талааннаах оҕолоро буолабыт.",
           "– Бу кэпсэтии иһин улахан махтал! Ааҕааччыларбытыгар тугу этиэҥ этэй?",
      "– Биһиги өрөспүүбүлүкэбит салайааччыларыгар этиэхпин баҕарабын. Саха сирин оҕолоро, бу инникитин төрөөбүт дойдуларын салайан, сайыннаран, бары хайысхаларга бастакы миэстэҕэ турарга дьулуһаллар. Бука бары үөрэнээччилэргэ оскуолаҕыт ыытар бары тэрээһиннэригэр көхтөөхтүк кыттыҥ, улуускут, өрөспүүбүлүкэбит туһугар айымньылаахтык үөрэниҥ, үлэлээҥ диэн ыҥырабын!",
      "Павел Ильин."
    ]
  },
  {
    "title": "“Музыка – барыбытыгар” бырайыак кэрэ эйгэни үөскэтэр",
    "date": "26.08.2020",
    "url": "http://keskil14.ru/muzyka-barybytygar-byrajyak-kere-ejgeni-sketer/",
    "raw_text": [
      "Саха сирин маҥнайгы президенэ М.Е. Николаев көҕүлээһининэн, 2012 сыллаахтан, олоххо киирэн, өрөспүүбүлүкэ үгүс биэбэйиктэригэр, оскуолаларыгар тыыннаах музыка кэрэ эйгэтин үөскэтэр.",
      "Быйылгы үөрэх үлэһиттэрин сүбэ мунньаҕын чэрчитинэн С.Ф. Гоголев аатынан Дьокуускайдааҕы педагогическай колледж музыка учууталларыгар, уһуйааччыларга онлайн-вебинар тэрийдэ.",
      "“Музыка – барыбытыгар” бырайыак үлэлиэҕиттэн  оскуола оҕолоругар аналлаах оройуоннар истэригэр 1403 араас халыыптаах тэрээһиннэри, куонкурустары ыытта, манна 16744 оҕо кытынна. Өрөспүүбүлүкэ таһымнаах тэрээһиннэр — 634, оҕо кыттыыта — 5748. Бүттүүн Россия уонна аан дойду таһымнаах куонкурустарга 974 оҕо кыттыбыт.",
      "2019-2020 үөрэх дьылыгар бырайыак көрдөрүүтэ олус үчүгэй. Музыка учууталлара үөрэнээччилэри кыра саастарыттан исскуствоҕа, кэрэҕэ сыһыараллар, баай дууһалаах дьон буолан тахсалларыгар кыһаллаллар.",
      "Быйылгы үөрэх дьылын улахан аҥаара кэтэхтэн буолан, музыка уруогар электроннай үөрэнэр кинигэ суоҕа кыһалҕаны үөскэппитин учууталлар бэлиэтээтилэр.",
      "2020-2021 сс. “Музыка – барыбытыгар” бырайыак оҕолорго аныгы технологиялары туһана үөрэнэллэригэр, электроннай эйгэҕэ киэҥник хардыылаан киирэллэригэр үлэлэһиэ.",
      "Айыына Трофимова"
    ]
  },
  {
    "title": "Россия үөрэнээччилэрин хамсааһына сайдыы суолун тобулар",
    "date": "26.08.2020",
    "url": "http://keskil14.ru/rossiya-reneechchilerin-hamsaa-yna-sajdyy-suolun-tobular/",
    "raw_text": [
      "СӨ үөрэх тэрилтэлэрин күһүҥҥү сүбэ мунньаҕын чэрчитинэн, атырдьах ыйын 26 күнүгэр, педагогтар, исписэлиистэр, Россия үөрэнээччилэрин хамсааһынын кураатардара уонна лиидэрдэрэ кыттыылаах онлайн площадка тэриллэн ыытылынна. Оҕо хамсааһына инникитин государственнай уонна общественнай структуралары кытары хардарыта дьайсан, тэҥҥэ үлэлэһэн сайдыы суолун тобуларын, үлэтин уопутун түмэн тарҕатарын туһунан санаа атастаһыыта буолла.",
      "Мунньаҕы Саха сиринээҕи салаа координатора, “Росдетцентр” ыччаты кытта үлэтин исписэлииһэ Н.В. Макарова иилээн-саҕалаан ыытта. Бочуоттаах ыалдьыттарынан “Росдетцентр” дириэктэрин солбуйааччы Е.С. Носиков, СӨ ыччат бэлиитикэтигэр уонна социальнай коммуникацияҕа миниистирэ С.А. Саргыдаев, СӨ Ил Дарханын уонна Правительствотын көҕүлүүр бырайыактарын олоххо киллэрии Департаменын салайааччыта Н.В. Членова буоллулар. Ону тэҥэ Мииринэйдээҕи политехническэй лиссиэй IX кылааһын үөрэнээччитэ, Россия үөрэнээччилэрин хамсааһынан актыбыыһа Владислав Бурнашев, Алданнааҕы лицей иитэр үлэҕэ дириэктэри солбуйааччыта А.С. Фалина, Булуҥ улууһугар оҕо хамсааһынын кураатара М.Л. Капитонова, Чурапчы улууһун Хатылы орто оскуолатын иитэр үлэҕэ дириэктэри солбуйааччыта Л.Г. Слепцова, Бүлүү улууһун Н.И. Протопопова аатынан “Кэскил” техническэй иһитиннэрэр киин педагог-тэрийээччитэ Т.А. Томская олус интэриэһинэй ис хоһоонноох дакылааттарынан кытыннылар.",
      "Ол курдук, бу үөрэх дьылыгар Россия үөрэнээччилэрин хамсааһына өрөспүүбүлүкэ оскуолаларын 100 % хабарга дьулуһуоҕа. Онно бытаан интэриниэттээх хоту улуустарга харчы көрөн, өйөөһүн боппуруоһа эмиэ көрүллүөҕэ. Бу сыл ахсынньы ыйыгар диэри оҕо хамсааһынын тэрилтэлэрин икки ардыларыгар саамай күүстээх үлэни көрдөрөр марафон ыытыллара былааннанар. Хас нэдиэлэ аайы кураатардарга, педагогтарга аналлаах вединардар ыытыллар боппуруостара сэҥээриини ылла. Ону сэргэ “Мы – будущее России” курдук улахан бырайыакка үөрэнээччилэр актыыбынайдык кыттыылара оҕо хамсааһынын биир сайдар суола буоларын умнуо суохтаахпыт.",
      "Сүбэ мунньахха этиллибит баҕа санаалар, сүбэлэр, этиилэр биир биир олоххо киирэн иһиэхтэрэ диэн эрэнэбит. Россия үөрэнээччилэрин хамсааһына – аныгы ыччат көхтөөх олоҕо, киһи быһыытынан ситэн тахсарга, тус кыаҕы толору арыйарга биир саамай сөптөөх быһаарыныыта.",
      "Вера Петрова",
           " "
    ]
  },
  {
    "title": "Кылаас салайааччытыгар улахан болҕомто ууруллуо",
    "date": "25.08.2020",
    "url": "http://keskil14.ru/kylaas-salajaachchytygar-ulahan-bol-omto-uurulluo/",
    "raw_text": [
      "Үөрэх үлэһиттэрин быйылгы сүбэ мунньаҕа атырдьах ыйын 25-26 күнүгэр онлайн ньыманан ыытылла турар. Мунньахха өрөспүүбүлүкэ хайа баҕарар муннугуттан хас биирдии учуутал кыттыан сөп. Саҥа усулуобуйаҕа үөрэх хаачыстыбатын үрдэтии, иитии боппуруостарыгар үлэлэһии, кадрдары бэлэмнээһин, цифровой уларыйыылар, саҥа үөрэх ньымаларын туһунан киэҥ хабааннаах кэпсэтиилэр бара тураллар. ",
      "Үөрэх таһымын үрдэтиигэ иитии улахан оруоллаах. Оҕо, төрөппүт, учуутал биир ситимнээх үлэтинэн үтүө түмүк тахсар. Билиҥҥи усулуобуйаҕа, үөрэтии-иитии аныгы технологиянан бара турар кэмигэр, кылаас салайааччытын үлэтэ элбэҕи быһаарар. Кини сатабыллаах салайыытынан ааспыт үөрэх дьылын этэҥҥэ түмүктээбиппит. Балаҕан ыйын 1 күнүттэн кылаас салайааччытын хамнаһа үрдүүр. Ону сэргэ идэ таһымын үрдэтэр куурустар, идэтийбит куонкурустар, анал наҕараада, бэлиэ баара буоллар диэн учууталлар санааларын үлэһиннилэр. Кылаас салайааччытын үлэтин, ситиһиитин төрөппүттэргэ, оскуола сайтыгар, социальнай ситимнэригэр,  улуус, өрөспүүбүлүкэ хаһыаттарыгар сырдатар үлэ ыытыллара былааннанар. Биһиги, «Кэскил» оҕо бэчээтин кыһатын үлэһиттэрэ, бу соругу үөрэ-көтө толорорго бэлэммит.",
      "СӨ үөрэҕин үлэһиттэрин атырдьах ыйынааҕы сүбэ-мунньаҕар манан киирэн кыттыаххытын сөп https://minobrnauki.sakha.gov.ru/avgustovskoe-soveschanija-rabotnikov-obrazovanija-i-nauki-rsja.",
      "Кэбээйи орто оскуолатын VI «а» кылааһа, кылаас салайаачыта – Мария Егоровна Павлова.",
      "Мария Иванова.",
      " "
    ]
  },
  {
    "title": "Каришка Колесова: “Хас биирдии күн олус күндү!”",
    "date": "18.08.2020",
    "url": "http://keskil14.ru/karishka-kolesova-has-biirdii-k-n-olus-k-nd/",
    "raw_text": [
      "Каришканы өрөспүүбүлүкэ үгүс олохтооҕо саамай эдэр блогер быһыытынан билэллэр. Кини 12 саастаах. “Instagram” ситимигэр билигин 65 тыһыынчаттан тахса ааҕааччылаах. Тус сирэйигэр күн ахсын араас тиэмэҕэ суруйар, кэпсиир, биир сурутааччыларын кытары алтыһар.",
      "Карина Колесоваҕа 2018 сыллаахха быраастар лейкоз диэн диагноһы туруорбуттара. Кини кып-кыра эрээри, улахан сүрэхтээх, күүстээх санаалаах, биһиэхэ барыбытыгар холобур буолар киһи! Икки сыл тухары хаан араагын утары дьаныардаахтык охсуһан кыайбытын туһунан дьон аймах үөрэ иһиттэ.",
      "http://www.instagram.com/p/B1Sf_img1sz/?utm_source=ig_web_button_share_sheet",
      "– Үтүө сонуну кытта олоххор туох уларыйыы буолла?",
      "– Күннээҕи олохпор улахан уларыйыы суох. Чугас дьонум, доҕотторум үөрэ-көтө сылдьаллар. Бары бэйэлэрэ үтүөрбүт курдук сананаллар. Миигин кытта тэбис-тэҥҥэ үөрүүбүн үллэстэллэр. Элбэх эҕэрдэ тыллары иһиттим, үөрдүм-көттүм, биир саамай улахан баҕа санаам туолбутуттан толору дьоллоннум! Билигин бириэмэбин олус туһалаахтык атаарабын. Аспын-үөлбүн көрүнэбин, битэмиин иһэбин, сарсыарда тураат, сэрээккэлиибин. Бу мин ис турукпар, өйбөр-санаабар олус көмөлөһөр, чэгиэн-чэбдик сылдьаҕын, күүс-сэниэ, эниэргийэ киирэр.",
      "– Билигин уопсай доруобуйаҥ туруга хайдаҕый?",
      "– Дьэ, толору доруобай олоххо үктэнэн эрэбин. Икки сыл устата химия терапия ылбытым, күүстээх эминэн эмтэммитим туһалаатар да, хайа эмит өттүнэн охсуулаах буолар эбит. Ол курдук сахарнай диабет ыарыытынан ыалдьа сылдьыбытым. Үтүөрэр баҕаттан киһи барытын тулуйар кыахтаах. Кылаабынайа, быраас сүбэтин барытын эндэппэккэ тутуһар наада.",
      "– Бу ыарахан кэми хайдах аһарбыккын кэпсиэҥ дуо?",
      "– Биһиги дьиэ кэргэн ыарахаттартан чаҕыйбакка, өйдөһөн, биир сомоҕо буолан, бу кутталлаах ыарыыны кыайыахпыт диэн эрэллээх этибит. Бу икки сыл тухары чугас, ыраах аймахтарбыт бары илиилэрин утары ууммуттара, уҥа-хаҥас өттүбүттэн күүскэ өйөөбүттэрэ. Биһиги онно махталбыт муҥура суох! Элбэх киһи өйөбүлүн биллэрэрэ күүс-уох биэрэр.",
      "Улаханнык санаабын түһэрэн, чуҥкуйбутум да диэн ахсааннаах этэ. Учууталым, бииргэ үөрэнэр оҕолорум, ийэм доҕотторо, бииргэ үлэлиир дьоно уонна “Instagram” сурутааччыларым суруйан, миигин олус сэргэхситэллэрэ.",
           "− Олоххо сыһыаныҥ төрдүттэн уларыйар буоллаҕа.",
      "−Биллэн турар. Хас биирдии күн олус күндү. Сарсыарда уһуктаат, киһи сиэринэн хамсанарыҥ, үрүҥ күнү, сибэккини көрөрүҥ, аһыырыҥ, аттыгар таптыыр дьонуҥ бааллара – барыта күндү, сыаналаах. Олоҕу атын харахпынан көрө, ылына үөрэнним. Күннээҕи кыһалҕа, мээнэ сыала суох олоруу, хомойуу саамай бүтэһик миэстэҕэ тэбиллэр. Олоххо, дьоҥҥо таптал, итэҕэл, үтүөнү тарҕатыы ордук суолтанар.",
      "− Ийэҕиҥ кытта олус чугас уонна истиҥ сыһыаннааххыт тута көстөр.",
      "− Ийэм – мин саамай чугас киһим. Кини олус күүстээх санаалаах, миигин наһаа күүскэ таптыыр, хайдах да түгэҥҥэ өйүүр, мин туспар кыһаллар. Табыллыбат, сатаммат түгэннэрбэр үтүө сүбэһитим. Кини истиҥ сыһыана, үтүө санаата туохтааҕар да күндү!",
      "− Быйылгы үөрэх дьыла эйиэхэ ураты долгутуулаах буолуохтаах.",
      "– Оннук. Саҥа үөрэх дьылыгар VI кылааска “Айыы кыһата” национальнай гимназияҕа үөрэнэ барарбын долгуйа күүтэбин. Оскуолабар өрүү туйгуннук үөрэнэрим.",
           "– Туох сөбүлүүр дьарыктааххыный?",
      "− Дьарыгым диэм элбэх буоллаҕа. Мадьыал ааҕыныстыбатыгар сылдьабын, аангылыйа тылын кууруһугар үөрэнэбин уонна саахыматтыыбын. “Instagram-ҥа” араас тэттик видеолары устарбын уонна сурутааччыларбын кытары кэпсэтэрбин-ипсэтэрбин олус сөбүлүүбүн. Кинилэртэн баҕа санаалар, үтүө тыллар уонна интэриэһинэй ыйытыылар кэлэллэр. Ону тэҥэ өссө кинигэ ааҕарбын сөбүлүүбүн. Араак ыарыыны кыайбыт дьон туһунан кинигэлэри олус сөбүлээн аахпытым. Киһиэхэ күүстээх санааны иҥэрэллэр, эрэли үөскэтэллэр.",
      "– Дьоҥҥо-сэргэҕэ, биир саастыылаахтаргар тугу баҕарыаҥ этэй?",
      "– Ыалдьымаҥ, доруобай буолуҥ! Этэҥҥэ сылдьыҥ. Ханнык да түгэҥҥэ санааҕытын түһэримэҥ. Бириэмэҕитин туһалаахтык атаарыҥ. Күүстээх санаалаах, сырдыкка, кэрэҕэ эрэллээх буолуҥ! Ийэм миигин күн аайы оннук диэн үөрэтэр, өйдөтөр. Билиҥҥи үйэҕэ киһи киһиэхэ үчүгэй сыһыана туохтааҕар да күндү. Үтүө санаалаах буолуохха, дьоҥҥо дьолу баҕарыахха наада. Үтүөнү оҥорбутуҥ барыта үтүөнэн эргийэн кэлэр.",
      "Кэпсэттэ Павел Ильин."
    ]
  },
  {
    "title": "Нам техникума үлэлиэн баҕалаах оҕолору ыҥырар",
    "date": "14.08.2020",
    "url": "http://keskil14.ru/nam-tehnikuma-lelien-ba-alaah-o-oloru-y-yrar/",
    "raw_text": [
      "Орто анал үөрэххэ докумуоннары 2020 сыл бэс ыйын 20 күнүттэн туталлар. Быйыл урукку сыллартан уратыта диэн докумуону СӨ үөрэххэ өҥөтүн порталын нөҥүө электроннай ньыманан ылаллар. Сайабылыанньаны электроннай ньыманан бэлиэтээһин (регистрация) интэриниэккэ бэс ыйын 20 күнүттэн үөрэх порталыгар үлэлиир.",
      "Намнааҕы техникум (ГБПОУ РС(Я) «Намский техникум»)",
      "Аадырыһа: 678386, Нам улууһа, Граф Биэрэгин сэл., Советскай уул., 20",
      "Тел/факс: 8 (41162) 23-0-41, 23-3-54, 89243690242.",
      "Электроннай почта: pl2upr@mail.ru, priem_nt@mail.ru (сайабылыанньа былааҥкатын техникум саайтыгар namteh.3dn.ru «абитуриент» диэн сирэй хачаайдыыгыт).",
      "Ханнык докумуоннар ирдэнэллэрий?",
      "Быйыл Намнааҕы техникум маннык идэлэргэ үөрэххэ ылар:",
      "Мастер общестроительных работ ",
      "IX кылаас кэннэ 2 сыл 10 ый үөрэнэллэр.",
      "Мастер общестроительных работ кэнниттэн тутуу тэрилтэтигэр үлэлиир буолаллар. Кинилэр онно арматура баайааччынан, бетонщигынан, таас дьиэни тутууга ханнык баҕарар тутуу тэрилтэтигэр үлэ көстүөн сөп. Техникум бүтэрээччилэрэ прозводственнай практикаларын улахан тутуу тэрилтэлэригэр ааһааллар. Холобур, “Нам-Строй” тутуу тэрилтэни кытта техникум дуогабардаах. Тутааччылар хамнастара ортокута 35-40 тыһыынча солк. буолар. Кэминэн үлэлээн истэххинэ үрдүүр.",
      "Повар-кондитер",
           "IX кылаас кэннэ 3 сыл 10 ый үөрэнэллэр.",
      "Повар-кондитер үөрэҕи бүтэрдэҕинэ, ханнык баҕарар ас астыыр (ресторан, кафе, оскуола, уһуйааҥҥа уо.д.а.) тэрилтэҕэ үлэлиэн сөп. Онон бу идэ билигин дьоҥҥо олус туһалаах, наадалаах. Хамнаһа 45-50 тыһыынча курдукка тиийэр. Өр үлэлээтэхтэринэ син биир хамнастара үрдүүр. Сорох оҕолор үөрэх кэмигэр бэйэлэрэ бизнес-былаан толкуйдаан, чааһынай урбаан тэринэллэр. Үчүгэй көрдөрүүлээх устудьуоннары кытта тэрилтэлэр эрдэ дуогабар түһэрсэн үлэлэтэллэр.",
      "Мастер по ремонту и обслуживанию автомобилей",
      "XI кылаас кэннэ 10 ый үөрэнэллэр.",
      "Манна үөрэммит оҕолор “C” категория “корочкатын” ылаллар. Ол кэннэ праваҕа үөрэнэллэр. Бары туттараллар. Уолаттар үксэ “дальнобойщик” улахан массыына суоппара буола сатыыллар. Сорохтор бэйэлэрэ автосервис, шиномонтаж арыналлар. Ону үөрэххэ практиканы ааһарга техникум чааһынай, судаарыстыбаннай тэрилтэлэри кытта дуогабардаах, онон бу идэни кытта чопчу билсиэххитин сөп. Бу идэҕэ хамнаһа үксэ төһөнү үлэлээбиккинэн ааҕыллар.",
      "Сварщик",
           "XI кылаас кэннэ 10 ый үөрэнэллэр.",
      "Сварщик идэтэ куруук баар буолуоҕа, хаһан да сүтүө суоҕа. Ханнык баҕарар оҥорон таһаарар салаа сварщиктара суох сатаммат. Промышленность, коммунальнай хаһаайыстыба, дьиэни тутуу, массыынаны оҥоруу.",
      "Сварщик – худуоһунньук кэриэтэ киһи. Кини талааннаах эрэ буолбакка, кыһамньылаах буолуохтаах. Оччоҕо эрэ үчүгэй хаачыстыбалаах үлэни оҥорор. Хас биирдии киһи бэйэтин талаанын чочуйа сырыттаҕына сайдар. Биһиги кииммит оҕолору эрэ буолбакка, улахан дьону эмиэ сайыннарар соруктаах. Онон бу идэни баһылаан, үлэлээн-хамнаан, кылгас кэм иһигэр элбэх хамнаһы ылыаҥ.",
      "Ньургун Осипов:",
      "– Мин Сунтаар орто оскуолатын IX кылааһынан бүтэрбитим. Дьиэ кэргэммэр бииргэ төрөөбүт үспүт, мин улаханнарабын. Волейболунан, тустуунан дьарыктанабын. II кууруска үөрэнэ сылдьан, устудьуон этэрээтинэн Сочига, оттон быйыл III кууруска Южно-Сахалинска үлэ үгэнигэр сылдьабын.",
      "Намнааҕы техникумҥа “повар-кондитер” идэтигэр үөрэнэбин. Үөрэхпэр үчүгэйбин, бөлөхпөр лиидэрбин уонна техникум бэрэсэдээтэлэ буолабын. Маҥнайгы куурустан саҕалаан, World Skills күрэххэ кыттабын, Нам улууһун нэһиэлиэктэригэр маастар кылаастары көрдөрөбүн. Мин кыра эрдэхпиттэн асчыт буолуохпун баҕарар этим. Ийэм асчыт, биһигини ас астаан хааччыйар этэ, кинини холобур оҥостон мин бу идэни кэрэхсээбитим. Үөрэхпин бүтэрдэхпинэ, үчүгэй хамнастаах үлэлэнэн, дьиэ кэргэммин хааччыйыам.",
      "Туяра Евсеева:",
      "– Мин Нам улууһун Хатыҥ-Арыы Аппааны нэһилиэгиттэн төрүттээхпин, Намнааҕы техникум II куурус устудьуона буолабын. Нам улууһун Хатыҥ Арыы нэһилиэгин Граф Биэрэгэр суоппардары, тутуу үлэһиттэрин, сварщиктары, асчыттары бэлэмниир үөрэх кыһата. 300 тахса оҕо Саха сирин араас улуустарыттан кэлэн үөрэнэллэр.",
      "Бэйэм “Повар-кондитер” идэтигэр үөрэнэбин. Мин ас астыырбын наһаа сөбүлүүбүн. Ис-испиттэн үөрэн туран араас бүлүүдэлэри астыырбын туохтааҕар да ордоробун. Бэрэски да буоллун, бөрүөк да буоллун… Оскуолаҕа сылдьан, биир кэмҥэ: “Кондитер-кулинар идэтигэр үөрэммит киһи дуу?” – диэн санаабытым туолла.",
                "Павел Ильин."
    ]
  },
  {
    "title": "Фантазиялаах уолаттар ыллыыр-айар талааннарын сайыннараллар",
    "date": "13.08.2020",
    "url": "http://keskil14.ru/fantaziyalaah-uolattar-yllyyr-ajar-talaannaryn-sajynnarallar/",
    "raw_text": [
      "2014 сыл сэтинньи ыйыгар «Фантазердар» ансаамбыл 1 №-дээх оҕо исскуствотын оскуолатыгар эбии үөрэхтээһин “Хорунан ыллааһын” хайысхатыгар олоҕуран тэриллибитэ. Алын сүһүөх уолаттарын түмэн, ыллыыр-айар талааннарын, дьоҕурдарын сайыннаран, муусукалынай-эстетическэй билиилэрин-көрүүлэрин хаҥатарга сыаллаах кэлэктиип.",
      "Светлана Гавриловна Антоева талааннаах салайааччы, ансаамбылы тэрийээччи. Саха өрөспүүбүлүкэтин култууратын туйгуна. Кэрэ эйгэҕэ уһуйар учуутал үлэтин ис сүрэҕиттэн таптыыр буолан, үгүс сылга мунньуммут уопутунан үөрэтэр оҕолорун өссө да элбэх сылларга үрдүккэ, сырдыкка таһаарыа.",
      "– Ыллааһын муусука искусствотын биир табыгастаах көрүҥэ. Ансаамбылга ыллыыр оҕо истэрэ, куолаһа тэтимнээхтик сайдар. Билигин оҕолор сыанаҕа тутта-хапта сылдьыылара, куоластара лаппа тубуста. Ансаамбыл 2019 сылга 5 сылын билиэтээтибит. Оҕо кэлэктиибэ буоларын быһыытынан, сылтан сыл аайы састааппыт уларыйар. Уол оҕо буолалларын быһыытынан эппиэтинэстээх, көнө майгылаах, сайаҕас санаалаах, дириҥ толкуйдаах буолалларыгар иитэбит.",
      "Анна Владимировна Канина концертмейстер. Норуоттар икки ардыларынааҕы, Россиятааҕы уонна өрөспүүбүлүкэтээҕи муусука куонкурустар лауреата. Хас биирдии оҕо талаанын таһаараары, сонунтан-сонун сүүрээни көрдөөн, араас репертуары үөрэтэн ыллатар.",
      "– Оҕолорбут олус да сайдыбыттар, бары сир симэҕин курдуктар. Хас сылын аайы оҕолорбут ыллыыр репертуардара элбээн иһэр. Араас тэрээһиннэргэ көхтөөхтүк кыттабыт. 1 №-дээх оҕо исскуствотын оскуолатыттан саҕалаан судаарыстыбаннай органнар, олохтоох салалтатын ыҥырыыларыгар ыллыыбыт. Ону таһынан үтүөнү оҥорор аахсыйаларга үөрүүнэн кыттабыт.",
      "Олус эйэлээхпит",
           "– Ансаамбыл оҕолоро кэнсиэргэ ыллыыбыт, куонкурустарга кыттабыт. Ол кэнниттэн тута күлэн-үөрэн, кэпсэтэн киирэн барабыт. Уолаттар кэлэктиппит иһигэр наһаа истиҥ сыһыаннаахпыт, олус эйэлээхпит, этиспиппит-охсуспуппут диэн соччо суох. Бэйэ-бэйэбитигэр көмөлөһөбүт. Бары бииргэ түмсэн, айылҕаҕа сынньана барааччыбыт. Төрөппүттэрбитин кытта Өлүөнэ очуостарыгар сылдьыбыппыт. Саҥа дьылы уолаттар тэҥҥэ билиэтиир үтүө үгэстээхпит.",
      "“Если бы я был миллионером” диэн кыра уолаттар баҕа санааларын туһунан ырыаны толорбуппут. Ол кэннэ биһиги үгүстүк саныыр, дьиҥнээхтии буолбатаҕы, суоҕу айан, фантазиялыыр буоламмыт “Фантазердар” диэн ааттаммыппыт.",
      "Оҕолорго баҕарыам этэ, «Кэскил» хаһыаты ааҕыҥ! Элбэх сонуну билиэххит, үгүс кэпсээни кытта билсиэххит. Муусуканы таптааҥ, истиҥ, элбэхтик ыллааҥ",
      "Веня Величенко, III кылаас.",
      "Былааммыт үгүс…",
           "– Биллэн турар, ханнык баҕарар айар кэлэктипкэ, «Фантазердар» ансаамбылга инникигэ былаан үгүс. Көрөөччүлэр, оҕолор сөбүлээбит ырыаларын түмэн, диискэ таһарыахпыт. “Оҕолор – оҕолорго” диэн үтүөнү оҥорор аахсыйа чэрчитинэн, Дьокуускай куорат үөрэх кыһаларыгар кэнсиэрбитин салҕыыбыт. Ону таһынан, араас куонкурустарга кыттарга өрүү бэлэммит. Муусуканы истэрин, ыллыырын сөбүлээбэт киhи бу аан дойдуга суоҕа буолуо. Ол көмөтүнэн саныыр санаабытын, ис турукпутун, тулабытыгар баар айылҕа кэрэ көстүүтүн тиэрдиэхпитин сөп.",
      "Артавазд Папоян, V кылаас.",
      "Ыллыырбытын сөбүлүүбүт!",
           "– Мин сэттэ сааспыттан ыллыыбын. Фортепианоҕа оонньуубун. Кылааһым оҕолоро ырыаҕа, муусукаҕа сыһыаннаах буоланнар, миигин бу эйгэни баһылыырга көмөлөспүтэ.",
      "Ыллыырбытын олус сөбүлүүбүт! Биһиги элбэх куонкуруска кыттыбыппыт. Былырыын Москваҕа “Звуки и краски столицы” XII норуоттар икки ардыларынааҕы күрэххэ II истиэпэннээх лауреат буолбуппут. Оттон Турция киинигэр “Child Festival” оҕо бэстибээлигэр өрөспүүбүлүкэбит чиэһин көхтөөхтүк көмүскээбиппит. Көрөөччүлэр олус сөбүлээн, дохсун ытыс тыаһынан биһирээтилэр.",
      "Самсон Дьячковский, IV кылаас."
    ]
  },
  {
    "title": "Гиирэ спордунан эрчиллэр Руслан Лугинов ситиһиитин төрдүн туһунан кэпсиир",
    "date": "12.08.2020",
    "url": "http://keskil14.ru/giire-spordunan-erchiller-ruslan-luginov-siti-iitin-t-rd-n-tu-unan-kepsiir/",
    "raw_text": [
      "Гиирэ спордунан эрчиллэргэ улахан миэстэни ылбатынан, элбэх үгүс спорт инбэнтээрэ ирдэммэтинэн, эрчиллэргэ олус табыгастаах көрүҥ.",
      "Россия Кубогын иккис, Россия полуфиналын үһүс призерадара, Саха сирин чемпиона, спорт маастара Руслан Лугинов (Уус Алдан) гиирэ спордунан оскуола кэмиттэн дьарыктанар. «Эр киһини бу көрүҥ тулуурга, дьулуурга үөрэтэр», — диэн санаатын үллэстэр. Гиирэ спорда саха ыччатыгар сайдар кэскиллээҕин бэлиэтиир.",
           "– Руслан, ааҕааччыларга, баһаалыста, бэйэҕин билиһиннэр эрэ.",
      "– Мин Уус Алдан улууһун наһаа нарын тойуктаах Найахы нэһилиэгиттэн төрүттээхпин. Лугиновтар дьиэ кэргэҥҥэ иккис оҕонон төрөөбүтүм. Ыал кыра оҕотобун. Бииргэ төрөөбүт эдьиийдээхпин.",
      "– Үөрэҕин туһунан кэпсээтэххэ…",
      "– Билигин М. К. Аммосов аатынан Хотугулуу-Илиҥҥи федеральнай университекка, горнай институт магистратуратын “Управление пожарной безопасности” диэн салааҕа ситиһиилээхтик үөрэнэ сылдьабын.",
      "– Спорт эйгэтигэр хайдах киирбиккиний?",
      "– Маҥнайгы тренерым — Иван Иванович Никифоров. Кини миигин гиирэ спордугар сыһыарбыта. Тоҕо уонна хайдах гиирэ спордугар киирбит диир буоллаххытына, VII кылааска үөрэнэр кэммэр, Иван Иванович соҕуруу баран гиирэҕэ күрэхтэһэн кэлбитэ. Кыайыы амтанын билэн, үөрэн-көтөн кэлэн, биһиэхэ кылаас чааһын ыыппыта. Онно тута гиирэ спордун туһунан кэпсээбитэ. Мин болҕойон аҕай истибитим, сэҥээрбитим. Иван Иванович кэпсиириттэн, саамай өйдөөн хаалбытым нуучча оҕолоро гиирэни хайдах анньалларын, дьарыктаналларын туһунан буолар. Оттон өйбөр толкуйдаан, маннык санааҕа кэлбитим: «Мин да туох уратылаахпыный кинилэртэн, сөпкө дьарыктаннахпына элбэҕи ситиһиэм ди». Бу кэмтэн ыла гиирэни үөһэ-аллараа анньа сылдьыбытым номнуо 9 сыл буолла. Миигин гиирэҕэ сыһыарбыт тренербар махталым муҥура суох.",
      "Руслан маҥнайгы тренерын кытта.",
      "– Билигин эйигин ким дьарыктыыр?",
      "– Оскуоланы бүтэрээт, олохпор өссө биир киэҥ хардыы оҥорон, Дьокуускай куоракка үөрэнэ киирэн, дьарыкпын бырахпакка, салгыы эбиллээри, сайдаары «Модун» спортивнай комплекска Василий Николаевич Дьячковскай дьаһалтатынан утумнаахтык дьарыктана сылдьабын.",
      "– Cитиһиилэриҥ, кыайыыларыҥ-хотууларыҥ туһунан кэпсиэҥ дуо?",
      "– Ол курдук, 2013, 2017 сылларга «Манчаары оонньууларын» муҥутуур кыайылааҕа буолабын. 2014 сылга Намҥа ыытыллыбыт Саха сирин норуоттарын спортивнай оонньууларын призерабын, 2017 сылга Улан-Удэ куоракка Леонов турнирыгар Россия спордун маастарын толоробун, 2018 сылга Бердск куоракка полуфинал России III миэстэ, 2018 сылга Кореяҕа Пусан куоратыгар азиатскай зона ыытыллыбыта, онно кыайыы амтанын билбитим. 2019 сылга «Олоҥхо ыһыаҕар» эстафетаҕа улууһум аатыттан кыттан II миэстэ буолбуппут, Томскайга гиирэҕэ «Кубок России» баран II миэстэ, Улан-Удэ куоракка Леонов бирииһигэр III миэстэ.",
           "Хас биирдии ситиһиим хара көлөһүнүнэн кэлэр. Онон гиирэ спордун туһунан кэпсээтэххэ бу курдук: «Хас биирдии гиирэбиик курэхтэһэ сылдьан, элбэх санааҕа ыллараллара буолуо». Дьэ, мин бэйэм санаабын этиим.",
      "Миигин тренерим алҕаан, эрэннэрэн атаарар, ырыа алгыстаах хааман, олох охсуһардыы тахсабын. Ол эрээри, ким эрэ баара суоҕа 10 мүнүүтэ эрэ дии саныыр буоллаҕына, олох сыыһа толкуйдуугут. Манна олох сэрии, атын хартыына, 10 мүнүүтэ сыалай 1 чаас гиирэни анньа турар курдук ааһар. Бастакы уонна иккис мүнүүтэлэргэ «бэрт наһаа да үчүгэй, гиирэ олох чэпчэки», онтон үһүс мүнүүтэ барар «ок-сиэ баарын биллэрэн эрэр дии (гиирэ)», төрдүс мүнүүтэ бүтэрин саҕана «оо, алта мүнүүтэ баар, тулуйбут эрэ киһи», онтон бэһис мүнүүтэ буттэҕинэ «аны аҥаара, гиирэ илиибэр тэһэ киирэн, ыарыыта сүрдээх, сирэй-харах мөлтүүр», алтыс мүнүүтэҕэ «манна хайыы турабын, уу ити көрөөччүлэр курдук сылдьыбыт киһи баар ини, хараҕым кытыытынан дьоммун көрөбүн, өрүөллэр эмиэ кыһалла аҕай тураллар эбит», таблону көрөбүн: «сэттис мүнүүтэ», дьэ бу саамай ыарахан кэм. Туох баар күүспүнэн гиирэбин көтөҕөбүн. уурбаппын, анньарым тухары анньабын, Ахсыска «биир мүнүүтэни тулуйуохха уонна бүтэр, атаҕым олорбут, тыҥам баарын биллэрбит». Тохсус мүнүүтэҕэ «һуу, олох гиирэм наһаа чэпчэки, бэйэтэ тахсар курдук, ол да буоллар ыарахан». Уон мүнүүтэ буолбутун кэннэ, нэһиилэ бүтэһик кыахпынан тахсан иһэн, санаан ылабын «аны өссө рывок баар диэн күлэбин». Инчэҕэй футболка, ытыһым барыта хаан, гиирэбин мин таптыыбын.",
      "– Оҕолорго тугу баҕарыаҥ этэй?",
      "– Барыларыгар чэгиэн доруобуйаны уонна ситиһиилээх буолууну баҕарабын. Спордунан дьарыктаныҥ! Өйгүтүнэн-санааҕытынан сырдыкка тардыһыҥ, дьон-сэргэ ортотугар сылдьыҥ. Бэйэҕитин таптааҥ, хайдах баарынан ылыныҥ, эрэллээх, күүстээх санаалаах буолуҥ. Уонна биллэн турар, чугас дьоҥҥут өйөбүл-тирэх буолуохтуннар.",
      "Биһиги бу гиирэ спордун көрүҥүн өрөспүүбүлүкэҕэ киэҥник тарҕатан, оҕолор дьарыктанан эрэллэриттэн астынан, дуоһуйан бары даҕаны сүргэбит көтөҕүллэр! Дьарык быыһыгар, гиирэнэн челлендж видео оҥорон устан, социальнай ситимнэргэ тарҕатабыт. Билигин нэдиэлэҕэ 3 күн гиирэлиибин, 3 күн уопсай физическэй бэлэми толоробун уонна баскыһыанньаҕа сынньанабын.",
      "Павел Ильин."
    ]
  },
  {
    "title": "«БАСТЫҤ БИЗНЕС-ИДЕЯ» күрэххэ кыттыҥ",
    "date": "11.08.2020",
    "url": "http://keskil14.ru/basty-biznes-ideya-k-rehhe-kytty/",
    "raw_text": [
      "«Кэскил» оҕо издательствота уонна «Сахаэнерго» акционернай тэрилтэ «ЭРГИЭН УРУОКТАРА» бырайыак чэрчитинэн 12-тэн үөhээ саастаах оҕолорго «БАСТЫҤ БИЗНЕС-ИДЕЯ» күрэҕин биллэрэр.",
      " Сүрүн ирдэбил: бизнес-идея оҕо бэйэтин сатабылыгар сөп түбэhэр уонна оскуолатын материальнай-техническай базатын тирэх оҥосторго былааннаах буолуохтаах. Бизнес-идея тутула хайдах толорулларыгар аналлаах видео-уруоктарбытын «Кэскил» хаhыат ыам ыйдааҕы нүөмэрдэриттэн саҕалаан QR-кодунан булуоххутун сеп. Кыттааччылар үлэлэрин бала5ан ыйын 1 күнүгэр дылы keskilpress@mail.ru аадырыска күүтэбит."
    ]
  },
  {
    "title": "Өлүөхмэтээҕи техникум ньиэп, гаас үлэһиттэрин бэлэмниир",
    "date": "11.08.2020",
    "url": "http://keskil14.ru/l-hmetee-i-tehnikum-niep-gaas-le-itterin-belemniir/",
    "raw_text": [
      "Орто үөрэххэ куонкурус сыллата үрдээн иһэр. Эдэр оҕо тоҕо орто үөрэҕи таларый? Тоҕо диэтэххэ, олох тэтимэ олус түргэн. Түргэнник үөрэхтэнэн, идэ ылан, үлэһит буолуохтарын баҕараллар. Маныаха оҕолорго, төрөппүттэргэ идэни быһаарыы, сырдатыы үлэтэ күүскэ барыан наада. Орто үөрэххэ киирэн үөрэнэн, билэн-көрөн баран атын идэҕэ туттарсыылара, кинилэр үөрэммит идэлэрин сөбүлээбэтэхтэрин туоһулуур.",
      "Өлүөхмэтээҕи техникум биэс идэ хайысхатынан үөрэтэр, Абитуриеннары IX-c уонна XI-с кылаас кэнниттэн ылар. Тыа улуустарын кэккэтигэр куонкуруска инники көрдөрүүлээх үөрэх кыһата сылдьабыт. Техникум уопсайдаах. Устудьуон Өлүөхмэтээҕи техникум бүтэрбиттэрин кэннэ үөрэххэ киириилэригэр, үлэнэн хааччыйыыга улахан суолта бэриллэр.",
      "Сайабылыанньаны электроннай ньыманан бэлиэтээһин (регистрация) интэриниэккэ бэс ыйын 20 күнүттэн үөрэх порталыгар ааһа турар. Ону таһынан, 678100, Өлүөхүмэ оройуона, Өлүөхүмэ к., Гагарин уул., 58 аадырыска Почта России нөҥүө ыытыахха сөп. Сайабылыанньаны ылыы атырдьах ыйын 25 күнүгэр (өскөтүн, босхо миэстэ баар буоллаҕына сэтинньи 25 күнүгэр 2020 с. диэри) ыытыллар.",
      "Өлүөхүмэтээҕи техникум (ГБПОУ РС (Я) «Олекминский техникум»)",
      "Аадырыһа: 678100, Өлүөхүмэ оройуона, Өлүөхүмэ к., Гагарин уул., 58",
      "Тел/факс: 8 (41138) 43356.",
      "Электроннай почта: otmsh@mail.ru",
      "Сайт: http://xn--e1ajclwt.xn--p1ai/",
      "Instagram: @olekminsk_tehnikum",
      "Ханнык докумуоннар ирдэнэллэрий?",
           "Быйыл Өлүөхүмэтээҕи техникум маннык идэлэргэ үөрэххэ ылар:",
      "Монтажник трубопроводов",
      "IX кылаас кэннэ 2 сыл 10 ый үөрэнэллэр.",
      "Бу үөрэххэ турба бары көрүҥнэрин таһынааҕы турбалары, коллектордары, ханааллары, хаамыралары уонна холуодьаһы тэрийиинэн дьарыктанар тэрилтэ. Кини эбээһинэһигэр подъезнай-такелажнай оҥоһук тэрилин туруоруу; турба ымпыгын-чымпыгын, коллектордары, ханааллары, хаамыраны уонна холуодьаһы туруоруу; ыраастааһыны уонна сваркаҕа ыытыы уо.д.а.; звенолары уонна 800 мм диаметрдаах, бетон, тимир-бетон, асбесто-цемент, керамическай трубалары ууруу; полимер матырыйаалларыттан 800 мм диаметрдаах газопровод полиэтиленовай турба эркиннэрин сваркалааһын; 800 мм диаметрдаах, 1500 мм диаметрдаах турбалары уонна тас турба монтажтарыгар атын үлэлэри ыытыы. Үөрэҕи бүтэрээччилэр квалификациялара “тас турба монтажнига – Монтажник технологическай турба”. Россия үрдүнэн орто хамнас – 69 000 солк., саамай кырата – 48 300 солк., үрдээбитэ – 135 200 солк.",
      "Мастер коммунально-жилищного хозяйства",
           "IX кылаас кэннэ 2 сыл 10 ый үөрэнэллэр.",
      "Бу дьиэни-уоту, тутуулары, оҥоһуулары, уунан хааччыйыы систиэмэтин, ититэр ситимин итиэннэ дьиэ-уот коммунальнай хаһаайыстыбатын сырдатар ситимнэрин өрөмүөннүүр үлэлэри, тутуулары, итии конструкцияларын, итии ситимин, олорор дьиэ-уот ситимин сырдатар ситимнэри толорор. Выпускниктар квалификацияларын «Электрогазосварщик уонна слесарь сантехник» базовай бэлэмнээһиҥҥэ ылаллар. Россияҕа ыйдааҕы хамнастара – 24 579 солк тэҥнэһэр.",
      "Слесарь по ремонту оборудования электростанций",
      "XI кылаас кэннэ 10 ый үөрэнэллэр.",
      "Манна сулууспалыыр кэпэрэтииптэри, профилактическай үлэлэри уонна оборудованиены өрөмүөннүүр үлэни толорор. Үөрэҕи бүтэрээччилэр “Итиитии ситимнэрин оборудованиеларын, хочуолунайдар оборудованиеларын уонна пылеприготовительнай сыахтары өрөмүөннүүр cлесарь” идэни ылаллар. Ориентировочнай төлөбүрдэр Россия үрдүнэн: орто – 45 000, саамай кырата – 28 000, үрдээбитэ – 245 700.",
      "Сооружение и эксплуатация газонефетпроводов и газонефтехранилищ",
      "IX кылаас кэннэ 3 сыл 10 ый үөрэнэллэр.",
      "Бу идэҕэ үөрэҕи бүтэрээччи тыраанспары, харайыы, ньиэп уонна ньиэп бородуукталарын объектарын тутууга, тыраанспарка, харайыыга уонна өрөмүөннээһиҥҥэ уонна оборудованиены туһаныыга, гааһы, ньиэби уонна ньиэп бородуукталарын түҥэтиигэ, газонефтеханилищелар оборудованиеларын туһаныыга уонна өрөмүөннээһиҥҥэ профессиональнай үлэ ыытыллыахтаах. Үөрэҕи бүтэрээччилэр «техника при базовой подготовке и старших техников» при дириҥ бэлэмнээһиҥҥэ ылаллар. Хамнаһа Россия иһигэр – 37 026 солк буолар.",
      "Эксплуатация и ремонт сельскохозяйственной техники и оборудования",
           "IX кылаас кэннэ 3 сыл 10 ый үөрэнэллэр.",
      "Бу идэҕэ выпускник араас бас билии форматынан тыа хаһаайыстыбатын уонна мелиоративнай предприятиеларыгар техника, техника, массыына оҥорор уонна өрөмүөннүүр идэҕэ бэлэмнээх буолуохтаах. Выпускниктар квалификацияларын «Техническэй механик» базовай бэлэмнээһиҥҥэ ылаллар. Хамнас: 19 400 – 80 000 солк.",
      "Павел Ильин."
    ]
  },
  {
    "title": "Дьулусханнаах Айысхан: “Кэрэ матыыптаах ырыалары ордорон толоробут”",
    "date": "06.08.2020",
    "url": "http://keskil14.ru/dulushannaah-ajyshan-kere-matyyptaah-yryalary-ordoron-tolorobut/",
    "raw_text": [
      "Бу сайын “Инстаграм” ситимигэр убайдыы бырааттыы уолаттар ырыалара күүскэ тарҕанна. Чахчы даҕаны олус сэргэхтик ыллыыллар, гитаранан бэйэлэрэ доҕуһуоллууллар. Аҥаардас Айысхан туттара-хаптара, ырыаны видео нөҥүө тиэрдэрэ – киһи хараҕын сымнатар, дууһатын долгутар.",
      "Кинилэрдиин сэһэргэһэн баран, олус сэмэй, сахалыы тыыннаах оҕолор эбит дии санаатым. Бүгүҥҥү ыалдьыттарбыт – Дьулусхан Гоголев уонна Айысхан Яковлев.",
           "— Дьулусхан, Айысхан, саха дьонун сиэринэн бэйэҕитиҥ билиһиннэриҥ.",
      "— Биһиги Бүлүү улууһун Өкүндү нэһилиэгиттэн төрүттээхпит-уустаахпыт. Дьоллоох Дьокуускай куоракка олоробут. Мин, Дьулусхан, Хотугулуу-Илиҥҥи Федеральнай университет юридическай факультетын устудьуонабын. Быраатым Айысхан “Айыы Кыһата” национальнай гимназия VII кылааһын үөрэнээччитэ.",
      "— Олус үчүгэйдик ыллыыгыт, ып-ыраас куоластааххыт. Ким эһигини ырыаҕа уһуйбутай?",
      "— Биһиги анаан-минээн ырыаҕа дьарыктамматахпыт. Көннөрү кыра сааспытыттан ырыаны сэргээн истэбит. Тэлэбиисэргэ, араадьыйаҕа сөбүлээн истибит ырыабытын ийэбитиниин оонньуу да, үлэлии да сылдьан, тэҥҥэ ыллаһар этибит. Улаатан истэхпит аайы ырыаҕа тапталбыт күүһүрэн иһэр.",
      "— Аан бастаан ханнык ырыаҕа кавер устубуккутуй? Хайаҕыт бастакынан этии киллэрбитэй?",
      "— Иккиэн сөбүлээн истэр “Snow voice” бөлөхпүт “Санаам эйиэхэ” диэн үчүгэйкээн ырыатын үөрэтэн видеоҕа устарга санаммыппыт. Дьон ити ырыаны толорорун бэйэбит эмиэ сэргии көрөрбүт. Онон, биһиги да холонон көрүөххэ диэн “Инстаграм” ситимигэр “Voice_sakha” пабликка кавербытын ыыппыппыт. Ырыабыт тахсыбытыгар дьон олус сэргээбитэ, сөбүлээбитэ. Билигин соло булан ыллаатыбыт да, “Инстаграмҥа” уга сатыыбыт.",
      "— Ырыаҕытын төһө өр талаҕытый?",
      "— Иккиэн музыкаҕа көрүүбүт биир буолан, түргэнник талабыт. Сүрэхтиин, дууһалыын ордук лирическэй, кэрэ матыыптаах ырыалары ылынабыт. Сөбүлээбит ырыаларбытын ис-испититтэн иэйэн-куойан ыллыыбыт.",
      "— Ырыаҕытын дьон бөҕө көрөр, истэр. Санааларын суруйалларын төһө ааҕаҕытый?",
      "— Ааҕан бөҕө буоллаҕа дии. Киһиэхэ кыра да наада диэбиттии, ордук хайҕаан суруйалларыттан үөрэбит, долгуйабыт. Хайдах эрэ ол кэнниттэн өссө иэйииҥ киирэн ыллыаххын-туойоххун баҕараҕын. Түгэнинэн туһанан, биһигини сэргээн көрөр-сэҥээрэр истээччилэрбитигэр үтүө тылларгыт иһин махтанабыт!",
      "— Ырыаттан атын туох дьарыктааххытый?",
      "Айысхан:",
      "— Иллэҥ кэммэр ырыа ыллыырым таһынан кыра кылаастан “Одун” национальнай үҥкүү ансаамбылыгар дьарыктанабын.",
      "Дьулусхан:",
      "— Мин үөрэхпиттэн быыс буллум эрэ спордунан дьарыктанабын. Эппин-хааммын эрчийэбин.",
      "— Билиҥҥи кэмҥэ «Инстаграм» киһи олоҕор сүрүн миэстэни ылар буолла. Эһиги санааҕытыгар туох үтүө уонна мөкү өрүттээҕий?",
      "— Биир өттүнэн аныгы үйэҕэ киэҥ эйгэни хабар, элбэх ааҕааччылаах, сонун иһитиннэрэр ситим буолла. Киһи ханнык баҕарар муннукка олорон дойдуҥ, оскуолаҥ, универститетыҥ сонуннарын, доҕотторуҥ тугунан дьарыктана сылдьалларын көрөр олус үчүгэй. Оттон мөкү өрүтэ — дьон үөхсэн, хобу-сиби тарҕатан суруйуута, киһини билбэккэ олорон сыыһа-халты саҥарыыта буолар. Киһи тыла — ох. Тугу да гынара суоххуттан дьону үөҕэн ханна да ырааппаккын. Бу маннык суруйуулары аахтахпына олус диэн хомойобун. Хас биирдии киһи бэйэтин санаатын иһигэр илдьэ сылдьыахтаах, тугу саныырын сиидэлээн, ырытан көрөн баран, киэҥ эйгэҕэ таһаарыахтаах дии саныыбын.",
      "— Олус үчүгэй толкуйдаах эбиккит, маладьыастар! Онтон дьэ, куорат олоҕун талыа этигит дуу, эбэтэр тыа олоҕун дуу?",
      "Дьулусхан:",
      "—Тыа уола буоларым быһыытынан тыа сирин ордоробун. Тыаҕа бултуу таҕыстахпына, саха буоларым быһыытынан, дууһалыын сынньанабын, астынабын.",
      "Айысхан:",
      "— Мин кырабыттан куоракка олорбут буолан, куораппын ордоробун.",
      "— Сэһэргэһиигит иһин махтал, уолаттар! Айар үлэҕитигэр, үөрэххитигэр үрдүктэн-үрдүк ситиһиилэри!",
      "P. S.: Дьулусханнаах Айысхан «Муорабын» диэн ырыаны толороллорун астына-дуоһуйа истиҥ.",
      ""
    ]
  },
  {
    "title": "Сунтаарга оҕолор блогер буоларга үөрэнэллэр",
    "date": "05.08.2020",
    "url": "http://keskil14.ru/suntaarga-o-olor-bloger-buolarga-reneller/",
    "raw_text": [
      "Сунтаар нэһилиэгэр Оҕо дьоҕурун сайыннарар киин “Я – блогер, лайкер, тиктокер” диэн оҕо сайыҥҥы бырагырааматыгар педагог Зинаида Афанасьевна Иванова @zinaidaivanova_ 13 оҕону дьарыктыыр. Бу бырагыраама уратыта элбэх оҕолоох дьиэ кэргэн иһинэн ыытыллар лааҕырдартан биирдэстэрэ. Оҕолор блогер буоларга үөрэнэллэрин таһынан дьиэ кэргэнинэн сайыны туһалаахтык атааран, үлэлииллэр, сынньаналлар.",
           "Блогер диэн аныгы кэм идэлэриттэн биирдэстэрэ. Куйаар ситимин нөҥүө араас ханаалларга (Instagram, YouTube, Likee, Tik-Tok, Facebook, VKontakte о.д.а.) бэйэлэрин страницаларын арыйаллар. Интэриэһинэй тиэмэни дьон истиитигэр-көрүүтүгэр видеонан уонна хаартысканан пост таһаараллар. Блогер элбэх сурутааччылаах буоларга кыһаллыахтаах, ол туһугар элбэхтик үлэлиэхтээх, смартфону, фотоаппараты, ноутбугу сатаан туттар буолуохтаах. Төлөпүөн сыһыарыыларын биэс тарбах курдук билэр, сатыыр буолара ирдэнэр.",
      "«7-17 саастаах оҕолор, сиэннэр, «Сайыҥҥы сынньалаҥҥа бары бииргэ сынньанабыт, саҥаны билэбит» диэн девиһинэн сиэттэрэн, эбэлэригэр Бордоҥҥо, Дьоруой Ийэ Галина Егоровна Петроваҕа мусталлар. Бастатан туран, дьиэ кэргэн биисинэһин саҕалаатылар. Оҕолор бары шаурма, кымыс, мүөттээх туорду астаан атыылыыллар. Иккиһинэн, бары ыанньыксыт буоларга дьулуһаллар. Номнуо биирдии ынаҕы бэйэлэрэ ыыр буоллулар. Сир аһын хомуйуутугар ким иһитэ, мэһэмээнэ бастакынан туолар эбит диэн күрэстэһэллэр. Ол түмүгүнэн видео уһуллар, хаартыскаҕа түһүү буолар. “Я – блогер” бырагыраамаларын сорудаҕын толороллор, билиилэрин чиҥэтэллэр,” – диэн педагог Зинаида Афанасьевна кэпсиир.",
      "Түргэн туттуулаах, сатабыллаах Джулия Иванова @dzhuliyaa_ буолар:",
      "«Улахан кыргыттар сарсыарда 7 ч. 30 м. туран, хотоҥҥо ынах ыы тахсаллар, кыралар 9 ч. тураллар. Куурусса аһаталлар, уу таһаллар, дьиэ хомуйаллар. Күн өрүү-өрүү нуучча тылыгар, математикаҕа эрчиллии буолар. Эбиэт кэнниттэн хас да хамаанданан сакаастарынан ас астыыбыт. Ким торт оҥорор, ким шаурма астыыр, сорохтор бэлисипиэтинэн сылдьаллар. Түөртүүргэ эбэбит ытыйбыт күөрчэҕин сиибит уонна сынньанабыт. Тарбыйахтары киэһэ 7 ч. хотоҥҥо баайталыыбыт, 8 ч. 30 м. киэһээҥҥи ыам саҕаланар. Утуйуохпут иннинэ уруһуйдуубут, видеоҕа устабыт, бэлисипиэккэ хатааһылыыбыт».",
      "«Бэс ыйа – бээтинсэ, от ыйа – субуота, атырдьах ыйа – өрөбүл» диэн мээнэҕэ эппэттэр. Сайыммыт барахсан нэдиэлэ үс күнүн курдук кылгас, күүтүүлээх.",
      "Атырдьах ыйыгар оҕолорго анаммыт бырагыраамалар салгыы ыытыллыахтара. Ханнык бырагыраамалар диир буоллаххытына, инстаграмҥа @suntarsdt суруйтаран, scdt.moy.su саайтка киирэн, сайаапкаҕытын хааллараарыҥ.",
           "Айна ЯКОВЛЕВА, Сунтаар."
    ]
  },
  {
    "title": "Араас дойду дьикти, дьиибэ сокуоннара",
    "date": "30.07.2020",
    "url": "http://keskil14.ru/araas-dojdu-dikti-diibe-sokuonnara/",
    "raw_text": [
      "Туох эрэ бобуута суох диэн дойду суох. Көннөрү итинтэн сорохторо, биһиги көрүүбүтүгэр дьиибэ соҕустар. Билэ охсуохха сиһилии, хайа дойдуга туох бобулларын. Арай эһиги ханна эрэ бараары хомуннаххытына, бу дойду сокуонун билэр, тутуһар мэһэй буолуо суоҕа диэн өйдөтөбүт, төһө да биһиэхэ дьикти буолбутун иһин.",
      "Египет",
      "Бу дойдуга эһиги биирдэ эрэ сылдьыбатаххыт. Арай аэропорт аттыгар биноклунан чыычаахтары сөбүлүү көрүөххүтүн баҕардаххытына, оннук гына сатаамаҥ! Эһиги тутуллуоххутун сөп, оннооҕор хаайыыга киириэххит судаарыстыбаннай авиацияны үспүйүөннээһиҥҥэ.",
           "Сингапур",
                               "Ким “Орбит сахара суоҕу” ыстыыр накаастанар. Манна ыстыыр эрэһиинэни таһар уонна туттар бобуллар. Бу быраабылла 1992 сылтан үлэлиир. Бу дойдуга ыас доруобуйаны күүскэ буортулууругар, тулалыыр эйгэни киртитэригэр эрэллээхтэр.",
           "Англия",
           "Көбүөрү уулуссаҕа тэбиир, ыраастыыр көҥүллэммэт. Өйдөөҥ, араас түгэҥҥэ: өскөтүн эһиги иллэҥ кэмҥитигэр итинэн дьарыктанар буоллаххытына, ону сарсыарда 8 чааска дылы оҥоро сатыахтааххыт.",
      "Хороҕор муостаах сүөһүнү уулуссаҕа сарсыарда 7 чааска киэһэ 10-ҥа дылы сырытыннарар бобуллар, полиция көҥүлэ баар буоллаҕына биирдэ дьиэ олбуорбуттан таһарыахха сөп.",
           "Япония",
           "2008 сыллаахха дойду 40-74 дылы саастаах бэйэтин олохтоохторун тас көрүҥнэрин мээрэйин сылын аайы хонтуруоллууру киллэрэргэ быһаарбыта. (эр дьоҥҥо 86 см элбиэ суохтаах, кэрэ аҥардарга 90 см). Итинник Япония дойдуну уонна ону көбүтэр ыарыылары кытта охсуһар. 2015 сылтан саҕалаан “көрдөрүүлэри толорботох” дьон, хампаанньа ыстырааптанар.",
           "АХШ",
           "Бу испиэһэги түмүктүүр, биллэн турар Америка. Сорох штаттарга дьон өйдөөбөт сокуонун таһаараллар. Ардыгар олохтоохторго күлүүгэ эрэ бараллар. Өссө сороҕор олохтоммут ыстыраабынан куттууллар. Холобур, Иллиной штакка эһигиттэн 1000 доллары тутуохтара, крысаны өлөрдөххө.",
      "Оттон Миннестоҕа 2000 долларга дылы, өскөтүн эһиги масыынан кирдээх шинанан сүүртэххитинэ ыстырааптыыллар.",
           "Павел Ильин."
    ]
  },
  {
    "title": "Тутум эргиир – аныгылыы кроссфит",
    "date": "29.07.2020",
    "url": "http://keskil14.ru/tutum-ergiir-anygylyy-krossfit/",
    "raw_text": [
      "Үгэс курдук, сахалар уһулуччулаах тустууктары уонна булчуттары чулуу дьонунан ааҕаллар. Саха норуотугар национальнай спорт уонна физическэй бэлэмнэнии көрүҥнэрэ олус сайдаллар. Биһиэхэ былыргыттан билиҥҥэ диэри “Тутум эргиир” спортивнай көрүҥнээхпит. Саха многоборье, араас “Дыгын оонньуулара” күрэхтэһиилэргэ ыытыллар, бу көрүҥ сүрүн түһүмэҕэ буолар.",
      "Саян Макаров Дьокуускай 17 №-дээх орто оскуолатын VI “В” кылааһын үөрэнээччитэ. Кини спорду олус сөбүлээн дьарыктанар.",
      "Саян",
      "– Билигин нэһилиэнньэҕэ уонна, бастатан туран, оҕолорго чэбдигирдэр физическэй культура уонна спорт көрүҥнэрин ордук табыгастаах уонна умсугутуулаах көрүҥнэрин ортотугар фитнес буолар. Биир интэриэһинэй уонна аатырбыт хайысхата – «кроссфит». Бүгүҥҥү күҥҥэ биир саамай киэҥник тарҕаммыт дьарык. Өбүгэлэрбит национальнай спортивнай оонньуулара аан дойду таһымыгар тиийэ биллэллэр.",
      "Мин саха ыччатыгар эт-хаан хаачыстыбатын сайыннарыыга, киэҥник бу көрүҥ тарҕанарыгар, Саха национальнай оонньууларын кроссфитка тэҥнээн көрдөрүү. Мин бырааппынаан Тимуурдуун дьарыктанан 2 сыл иһигэр маннык түмүктэри ситистибит:",
      "• 2018 с. «Тутум эргиир» өрөспүүбүлүкэтээҕи турнирга кыттан II миэстэ, 50 эргиир 2 мүнүүтэ иһигэр. Бырааппынаан сайыҥҥы күрэххэ бириистээх миэстэҕэ тиксибиппит. Тимур киэнэ 1 мүнүүтэҕэ – 15 эргиир, миэнэ — 32 эргиир.",
      "Тимур",
      "• Бүлүү улууһун Балаҕаччытын ыһыаҕар эмиэ призердар буолбуппут Мин – I миэстэ (62 эргиир), Тимур – II миэстэ (42 эргиир).",
      "• 2019 с. ахсынньыга “Тоҕуһуону олоҥхо” былыргы түүр оонньууларыгар аһаҕас өрөспүүбүлүкэтээҕи фестивальга мин бастаабытым (56 эргиир 1 мүнүүтэҕэ), Тимур II миэстэ (37 эргиир 1 мүнүүтэҕэ).",
      "Мин тус рекордум 2 мүнүүтэҕэ 72 эргиир, оттон Тимур 50 эргиирдээх буолар.",
      "Мин практическай дьарыктарым «Тутум эргиир» тренердэрэ эрчиллиилэринэн утумнаахтык дьарыктыылларын көрдөрдүлэр:",
      "• координация, хапсаҕай, имигэс, быһый буолуу, вестибулярнай аппарат сайдар.",
      "• сис тоноҕоһун бөҕөргөтүүгэ уонна былчыҥы бэртээхэйдик чэбдигирдэр дьайыы биэрэр.",
      "• эрчиллиигэ эт-хаан биир кэлим эрэ быһыытынан үлэлиир. Бу бэйэни көмүскүүргэ олук буолар.",
      "Спорду таптаан, спордунан дьарыктаныҥ, чэгиэн-чэбдик буолуҥ! Оччоҕо олоххут барыта сырдык-ыраас буолуо.",
      "Павел Ильин."
    ]
  },
  {
    "title": "Бэргэн охчут Степанида Артахинова дьарыгын туһунан",
    "date": "28.07.2020",
    "url": "http://keskil14.ru/bergen-ohchut-stepanida-artahinova-darygyn-tu-unan/",
    "raw_text": [
      "Саха сириттэн Россия сүүмэрдэммит хамаандатын састаабыгар Степанида Артахинова күрэхтэһэр. Кини сүһүөхтэринэн инбэлииттэр ортолоругар оҕунан ытыыга Нидерланды Хертогенбош куоратыгар Аан дойду чемпионатыгар саҥа рекордун олохтообута. Ол курдук, 50 миэтэрэттэн 216-та ытан, 2037 очкону ылбыта.",
      "Күрэхтэһии түмүгүнэн, Степанида хамаанданан ытыыга үрүҥ көмүс уонна боруонса мэтээл хаһаайката буолла.",
      "– Хантан төрүттээххиний?",
      "– Мин Өлүөхүмэ улууһун Улахан Муҥку диэн үрэх аттыгар турар кыра дэриэбинэттэн төрүттээхпин. Дойдубун наһаа ахтабын, ол иһин сылга биирдэ хайаан да баран кэлэбин. Оҕо эрдэхпитинэ дьиэ кэргэнинэн Дьокуускайга көһөн кэлбиппит. 2007 сыллаахха Дьокуускай куорат 21-с №-дээх оскуолатын бүтэрэн, Москваҕа үөрэнэ барбытым. Москватааҕы гуманитарнай экономическай институкка юрист салаатыгар туттарсыбытым. Идэбинэн Дьокуускайга икки сыл кырдьаҕастар дьиэлэригэр үлэлээбитим. Ону таһынан, Хотугулуу-Илиҥҥи федеральнай университекка физкультура уонна спорт институтугар тренер идэтигэр магистратураны бүтэрбитим.",
      "– Тоҕо оҕунан ытыы көрүҥүн талбыккыный?",
      "– 2007 сыллааха Москваҕа үөрэнэ тиийиэхпэр диэри спорка ханан да сыстыбатах киһи этим. Ийэм – ньээҥкэ, аҕам – суоппар, аймахтарбар даҕаны улаханнык спордунан дьарыктанар киһи суоҕун кэриэтэ. Институкка «оҕунан ытыы дьарыгар ыҥырабыт» диэн биллэрии ыйанан турарын аахпытым уонна дьүөгэбин кытта баран көрөргө сананныбыт. Тута бастакы дьарыктан оҕунан ытыыны олус сөбүлээбитим. Дьүөгэбинэн «таах мээнэ олоруохтааҕар оҕунан ытар эбиппит» диэн түмүккэ кэлбиппит. Ол кэнниттэн мин кыралаан күрэхтэһиилэргэ кыттар буолбутум. 2008 сылга Москва куорат иһинээҕи күрэхтэһиигэ кыттан саҕалаабытым, онтон Россия чемпионатыгар ытар буолбутум. Ол кэмҥэ охпун нэһиилэ тардар, ыарырҕатар этим. Күүскэ дьарыктаныахпын наада диэн сыал туруоруммутум. Ол Россия чемпионатын кэнниттэн оҕунан ытан бүтүөм дии саныы сылдьан, бастаабытым. Онтон дьарык, күрэхтэһии бөҕөтө ааһаммын, Россия сүүмэрдэммит хамаандатыгар киирбитим.",
      "– Бу Аан дойду чемпионатыгар хайдах кытынным дии саныыгын?",
      "– Сүрүн сыалбын ситистим. Токиоҕа 2020 сылга Паралимпиадаҕа кыттар чиэскэ тигистим. Бу от ыйыттан онно бэлэмнэнэн саҕалыам.",
      "Соҕотохтуу ытыыга мэтээл ылбатахпыттан кыратык хомойдум. Биһиги сүүмэрдиир хомуурга тыаллаах кэмҥэ бэлмнэммиппит. Нидерланды дойдуга тиийбиппит ардах бөҕөтө этэ. Квалификация кэмигэр күн тыкпыта, олох туох даҕаны көстүбэтэҕэ. Олус ыарырҕаппытым. Оттон сылтаан икки очкону сүтэрбитим. Финалга тыаллаах буолан, аттыбар турбут мас силистэрэ харахпар мэһэйдээбитэ. Ол иһин күн дьыл туруга оҕунан ытыыга элбэҕи быһаарар.",
      "– Допиҥҥа бэрэбиэркэ үлэтэ ыытылынна дуо?",
      "– Күрэхтэһии буолара икки нэдиэлэ хаалбытын кэннэ иккитэ ылбыттара. Мин билигин допины бэлиэтиир пулга баарбын. Онно биир сыл иһигэр кинилэргэ ханна баарбын этэбин. Ол пул ханнык баҕарар кэмҥэ эмискэ бэрэбиркэлии диэн кэлиэн сөп. Холобур, мин доҕотторбун кытта тыаҕа барар буоллахпына, пулга күүлэйдии тахсарым биэс күн иннинэ сэрэтиэхтээхпин.",
      "– Оҕу хайдах талаҕын?",
      "– Ох сыаната олус ыарахан. Билигин бэйэбэр «Hoyt» диэн американскай фирма охтоохпун. Сакаастаабытым кэнниттэн өр буолан баран кэллэ. Оттон күрэхтэһиилэргэ бардахпытына хас биирдии спортсмеҥҥа анаан оҥоһуллубут бэлэм ох баар буолар. Туох эмит буолар түгэнигэр бэйэбит охпутунан ытыахпытын сөп, илдьэ сылдьарбыт көҥүллэнэр. Хаһан эрэ оннук биир күрэхтэһиигэ оҕум алдьанан хаалбыта, аны онно бэйэм оҕум суоҕа. Ол иһин ыксал бөҕөтө буолбутун өйдүүбүн.",
      "– Оскуолаҕа хайдах үөрэммиккиний?",
      "– «4», «3» сыанаҕа үөрэммитим. Сатабыл уруогун cөбүлүүр этим. Мин бэйэм урут уруккаттан иистэнэрбин, илиибинэн араас оҥоһуктары айан таһаарарбын туохтааҕар да ордоробун.",
           "– Дьарыгын туһунан кэпсиэҥ дуо?",
      "– Россияҕа сүүмэрдээһиҥҥэ күҥҥэ иккитэ дьарыктанабыт. 300-400 ытыыны оҥоробут. Манна Саха сиригэр күҥҥэ биирдэ эрчиллэбин. Аан дойду чемпионата буоларын иннигэр сүүмэрдиир хомуурбут Алуштаҕа уонна Евпаторияҕа буолбута. Бүтэһик кэмнэргэ эмиэ наар күрэхтэһииттэн күрэхтэһиигэ, хомууртан хомуурга сылдьыбыт буоламмын, дьиэбэр аҕыйахта көстөбүн.",
      "– Күрэхтэһииттэн күрэхтэһиигэ, хомууртан хомуурга сылдьабын диэтиҥ. Оттон ол быыһыгар доруобуйаҕын хайдах көрүнэҕин?",
      "– Дьокуускайга кэллим даҕаны Спорт үрдүкү маастарыстыбатын оскуолатын быраастара, массажистара биһиги доруобуйабытын кичэйэн көрөллөр-истэллэр. Күрэхтэһии, хомуур быыһыгар хайаан да эмтэнэбин.",
      "– Күрэхтэһии буолуон иннинэ, бэйэҕин хайдах бэлэмниигин?",
      "– Оттон үчүгэйдик кыттыахтаахпын диэн сыал туруорунабын. Саамай сүрүнэ диэн бэйэҕэр эрэллээх буолуохтааххын. Психологы кытта куруук сибээскэ сылдьабын. Туох эмит мэһэйдиир буоллаҕына киниэхэ суруйабын, ырытыы оҥоробут.",
      "– Саха сиригэр оҕунан ытыы көрүҥ төһө сайынна?",
      "– Өрөспүүбүлүкэбитигэр оҕолор даҕаны, улахан дьон даҕаны сөбүлээн дьарыктанар буоллулар. Күрэхтэһээччилэри төһө кыалларынан өйүүллэр. Билигин «Дохсуҥҥа» дьарыктанабын. Манна оҕунан ытыыга аналлаах саала баар эрээри, үксүн оҕолор сылдьаллар. Кинилэргэ мэһэйдээмээри, иккис этээскэ анал былаһаакка оҥостоммун, онно эрчиллэбин.",
      "– Иллэҥ кэмҥэр сөбүлүүр дьарыгын тугуй?",
      "– Үөрэнэр этим, оттон билигин барыта бүппүтүн кэннэ, оттон ас астыырбын сөбүлүүбүн. Оҕо эрдэхпиттэн үчүгэйдик астааччыбын. Туох баар бүлүүдэни барытын сатыыбын. Бэрэски да буоллун, бөрүөк да буоллун… Кинигэ ааҕабын. Бүтэһик аахпыт кинигэм, Ронда Роузи «UFC» чемпионкатын биографията. Күүстээх кыыс дии санаатым. Тугу толкуйдаабытын барытын ситиһэр эбит.",
      "– Оҕолорго сүбэҥ…",
      "– Тугу ситиһиэхтээххин эрдэттэн билэн, ону сыал-сорук туруорунан, олоххун оҥосторун ордук. Ханнык баҕар киһи олоҕор ыарахан түгэннэр бааллар. Ол кэмҥэ тостон, мөлтөөн хаалбакка, ыарахаттары тулуйуохха, аһардыахха. Олоххор тосхойор дьоллоох түгэннэри мүччү туппакка, бэйэҥ эрэ тускар буолбакка, төрөөбүт дойдугун, дьоҥҥун-сэргэҕин санаан туран үлэлиирин үчүгэй!",
      "Павел Ильин."
    ]
  },
  {
    "title": "Слава Ильин: «Дьоммор күүс-көмө буолан, туһалаатым»",
    "date": "27.07.2020",
    "url": "http://keskil14.ru/slava-ilin-dommor-k-s-k-m-buolan-tu-alaatym/",
    "raw_text": [
      "Сайыҥҥы сынньалаҥмар дойдубар, Уус Алдаҥҥа, тиийэн дьоммор илии-атах буола, көмөлөһө, үөрэ-көтө барабын. Хас сайын аайы дьиэ кэргэмминээн күүстээхтик үлэҕэ түһүнэбит. Тыа сиригэр үлэ хаһан да бүппэт.",
      "Быйыл дьиэ өрөмүөннээтибит. Акылаатын уонна дьиэ сүрүн эркиннэрин бөҕөргөтүүгэ үлэ бөҕө ыытыллынна. Оттон мин муостатын кырааскалалыырга, күүлэ тас өттүн дьиэ истиэнэтин оҥорго күүс-көмө буолбутум. Элбэҕи, саҥаны биллим-көрдүм, үгүскэ үөрэнним.",
           " Эдьиийбинээн, Юлялыын, оҕуруокка уу кутабыт, буорун көбүтэбит, сыыһын ыраастыыбыт. Тэпилииссэбитигэр оҕурсу, помудуор, сүбүөкүлэ үүнэр. Аһаҕас сиргэ сибэкки арааһа баар. Үлэнэн эрэ муҥурдаммакка, күлэн-үөрэн, саҥаран-иҥэрэн, күөлгэ киирэн сөтүөлээн, уунан ысыһа оонньоотубут.",
           "Төрөппүттэрбин кытта тыаҕа тахсан сир аһын хомуйдубут. Биһиэхэ дьэдьэн буһан, дьэдьэннээтибит. Син балаччаны хомуйдубут.",
                "Сайыҥҥы сынньалаҥ кэнниттэн күүтүүлээх үөрэх дьыла саҕаланар күндү күннэрэ оскуолаҕа үүннүөхтэрэ диэн эрэллээхпин. Учууталбын аҕынным. Үөрэхпэр үчүгэйбин. Оскуолаҕа оҕолорбун кытта үөрэнэрим ордук эбит дии санаатым. Дьиэҕэ күнү быһа төлөпүөммүн, ноутбукпун тутан олоруохпун баҕарбаппын.",
      "Слава Ильин, II кылаас, Дьокуускай 3 №-дээх орто оскуолата.",
      "Уус Алдан, Балыктаах."
    ]
  },
  {
    "title": "Вайнер Даша Жиркова: “Көрүдьүөс түгэннэри кыбыстыбакка устан иһин”",
    "date": "24.07.2020",
    "url": "http://keskil14.ru/vajner-dasha-zhirkova-k-r-d-s-t-genneri-kybystybakka-ustan-i-in/",
    "raw_text": [
      "Даша Жиркова бастаан көннөрү хаартыскалары Инстаграмыгар уган саҕалаабыт, онтон кылгас видеолары устар буолбут. Күн бүгүн @dashpeeeeeee_ диэн ааттанан, 12 тыһыынчаҕа тиийэр сурутааччылаах вайнер.",
      "– Бэйэҥ тускунан кылгастык билиһиннэриэҥ дуо?",
      "– Мин 22 саастаахпын. С.К. Макаров аатынан Чурапчытааҕы гимназияны ситиһиилээхтик үөрэнэн бүтэрбитим. Дьиэ кэргэммитигэр бэһиэбит. Ийэм, аҕам уонна икки балтылаахпын. Билигин ХИФУ омук филологиятын уонна регионоведениетын институтун IV кууруһун устудьуонкатабын. Кэлэр сылга бүтэрэн, учуутал диплом ылыахтаахпын. Сүрүн тылым – ангылычаан, иккиһим – ньиэмэс тыла.",
      "– Вайннары устуу идиэйэтэ хайдах үөскээбитэй?",
      "– Мин вайн устар сыаллаах-соруктаах саҕалаабатаҕым. Оскуолаҕа бииргэ үөрэнэр кыргыттарбынаан үөрэх кэнниттэн, Nokia төлөпүөҥҥэ кылгас күлүүлээх видеолары устарбыт. Оскуола тэрээһиннэригэр тыллана-тыллана ол нүөмэрдэрбитин көрдөрөөччүбүт. Биир кыыс: “Даша, маладьыас, наһаа үчүгэйдик артыыстыыгын, талаан баар”, – диэбитин өйдөөн хаалбыппын. Устудьуон буолбуппар ийэм “IPhone 6” ылан биэрбитэ. Инстаграмҥа @d_zhirkova диэн ааттаах аккаунт арыммытым. Арай биирдэ, “челлендж” кэллэ. Били, бастаан куһаҕан таҥастаах, сирэйдээх тураҕын, экирээни сабан баран арыйдахха, кырааскаламмыт кыраһыабай буолан хаалаҕын. Арай, мин эрэ онно тупсубатаҕым. Дьон күлэн хоруйдаабыта. Онтон ыла ону-маны устар буолбутум. Саҕалыырбар туох да ыараханы көрсүбэтэҕим.",
      "http://www.instagram.com/p/B_6jzT5Imgk/?utm_source=ig_web_button_share_sheet",
      "– Дашпее диэн аатыҥ туһунан кэпсээтэххэ…",
      "– Оҕо сылдьан мин эрэ таптал аатым суох быһыылаах этэ. Бэйэм ааппын соччо сөбүлээбэт этим. Онтон устудьуоннуу кэлбиппэр дьүөгэм Дашпенция диэн ааттыыр буолбута. Онтон кылгаан, Дашпеее диэн буолбутум.",
      "– 40-50 сөкүүндэлээх видеоны устарга төһө бириэмэ барарый?",
      "– Вайн устар элбэх бириэмэни ылар. Монтажтыыр түргэн, үөрэммиппин. Ырыа талар ыарахан буолааччы. Инстаграм сороҕор ааптар быраабын кэстигит диэн, видеобун сотторон кэбиһээччи.",
      "– Эн санааҕар дьон тоҕо вайннары сэргиирий?",
      "– Билигин уопсайынан төлөпүөн үйэтэ кэллэ. Бары төлөпүөҥҥэ олороллор. Урут дьон кулуупка харчы төлөөн КВН көрөр эбит буоллахтарына, билигин төлөпүөҥҥэ вайн көрөллөр. Вайн диэн олоххо буолар көрүдьүөс түгэннэри көрдөрөр. Оннук хас биирдии киһиэхэ буолар, ол иһин чугастык ылыналлар.",
      "http://www.instagram.com/p/B-eAutpoDhM/?utm_source=ig_web_button_share_sheet",
      "– Инстаргамҥа ситиһииҥ туһунан кэпсиэҥ дуо?",
      "– 12 тыһыынча курдук сурутааччылаахпын. Ол – кимиэхэ эрэ кыра, кимиэхэ эрэ элбэх. Мин хас биирдиилэрин таптыыбын уонна сыаналыыбын. Күн аайы дьон суруйар, хайҕыыр – онтон олус үөрэбин. Кинилэр баалларыгар наһаа үөрэнним, кинилэрэ суох табыллыбат курдукпун.",
      "– “Хейтердарга” хайдах сыһыаннаһаҕын?",
      "– Оннук дьон өрүү баар этэ, баар, баар да буолуо. Аан бастаан үөҕэллэриттэн сылтаан санаарҕыырым, иһийэн хааларым. Дьон тус-туһунан көрүүлээх, күллэрэр ыарахан. Ким эрэ өйдөөмүөн сөп. “Даша, бу маннык гыммытыҥ буоллар, маны эп, ону көҕүрэт”, – дииллэрин ылынабын уонна тутуһабын. Оттон сорохтор: “Фу, маннык сирэйдээх тугу да устуом суоҕа этэ. Барыта кырааска, уоһа оҥоһуу…”, – диэн тыллары сүүстэ истибитим. Киһи саамай сөҕөрө – билбэт, кэпсэппэт ыал дьон үөҕэр.",
      "– “Дьылҕам бэлэҕэ” cэрийээлгэ уһуллубуккун кэпсиигин?",
      "– Мин кыра эрдэхпиттэн киинэҕэ уһуллуохпун олус баҕарарым. Дьон ортотугар сылдьар артыыс, ырыаһыт, үҥкүүһүт буолар ыра санаалааҕым. Онон, ыҥырбыттарыгар тута сөбүлэспитим. Мин төлөпүөҥҥэ усталлара буолуо дии санаабытым. Онтум баара сынаарыйдаах, барыта дьиҥнээх курдук этэ. Миэхэ Настя диэн кыыс оруолун биэрбиттэрэ. Миэхэ бэйэбэр олус маарынныыр.",
      "http://www.instagram.com/p/CAE1KiwoMQ2/?utm_source=ig_web_button_share_sheet",
      "– Салгыы туох былааннааххыный?",
      "– Кэлэр үөрэхпин бүтэрэн, идэбинэн учууталлыам этэ. Чугас дьонум: “Эйигин үөрэнээччилэрин учуутал курдук ылыныахтара суоҕа”, – дииллэр. Оттон, бэйэм санаабар, оҕолору кэбэҕэстик өйдөһүөм. Тэбис-тэҥҥэ сүүрэ-көтө, оонньуу-көрүлүү, үөрэтэ-такайа сылдьар учуутал буолуом.",
      "– Саҥа саҕалаан эрэр вайнер, блогер оҕолорго тугу сүбэлиэҥ этэй?",
      "– Күүстээх санааны баҕарабын. Син биир саҥарар, баттыы сатыыр дьон баар буолар. Ити кэми тулуйбакка тохтообут элбэх дьону билэбин. Видеону бэйэҕит хайдах көрөргүтүнэн, сатыыргытынан устуҥ. Туохтан да толлумаҥ, кыбыстымаҥ.",
      "Павел Ильин."
    ]
  },
  {
    "title": "Сахабыт сирин географиятын, историятын, саха куукунатын, литературатын туһунан «Мин Сахам сирэ” диэн остуол оонньуута",
    "date": "23.07.2020",
    "url": "http://keskil14.ru/sahabyt-sirin-geografiyatyn-istoriyatyn-saha-kuukunatyn-literaturatyn-tu-unan-min-saham-sire-dien-ostuol-oonnuuta/",
    "raw_text": [
      "Төрөөбүт Сахабыт сирин географиятын, историятын, саха куукунатын, литературатын туһунан төһө билэргитин тургутан көрүөххүтүн уонна билиэххитин баҕарар  буоллаххытына, аҕыйах ахсаанынан тахсыбыт остуол оонньууларын атыылаһарга тиэтэйиҥ!",
      "Географическай лото — киэҥ нэлэмэн Сахабыт сирин айылҕатын кэрэ бэлиэ миэстэлэрин, сиртэн хостонор баайдарын, территориятын кыраныыссаларын, өрүстэрин-күөллэрин, улуустарын туһунан боппуруостар.",
      "Историческай лото — Эллэй саҕаттан историяҕа киирбит түһүмэхтэри сэгэтэн көрүү, «тюрьма без решеток» диэн биһиги дойдубутугар тыйыс усулуобуйалаах, сайдыыта суох кыраай буолан элбэх киһи сыылкаҕа кэлэн Саха сирин историятыгар кэрэ даҕаны, мөкү да бэлиэлэри хаалларбыттара. Ол туһунан уонна да атын боппуруостар бу оонньууга киирдилэр.",
      "Саха куукуната лото. Бу лотоҕа саха норуота былыр былыргыттан аһыыр аһын уратыта туохха сытарый? Биһиги кыраайбыт будулҕан тымныытын, өҥүрүк куйааһын тулуйарга өбүгэлэрбит ханнык битэмииннээх, иҥэмтэлээх отунан аһаан олорбуттарай?",
      "«Билим» литературнай лото. Бу оонньууга саха сирин суруйааччыларыгар уонна кинилэр айымньыларыгар, литературнай жанрдарга, киинэ буолбут айымньыларга туһааннаах боппуруостар киирдилэр.",
           "Биир лото — 750с.,  комплект (4 устуука) — 3000 с. Билсэр телефоннаргыт: 89142266547, 89644279062 (куорат иһигэр босхо тиэрдии), 89142897100 Бэчээт дьиэтэ, Ордж. уул. 31, 216 каб."
    ]
  },
  {
    "title": "Өрөспүүбүлүкэ киберспорт FIFA көрүҥэр бастыҥ оонньооччулара: «Киберфутбол – сөбүлүүр дьарыкпыт!»",
    "date": "23.07.2020",
    "url": "http://keskil14.ru/r-sp-b-l-ke-kibersport-fifa-k-r-er-basty-oonnoochchulara-kiberfutbol-s-b-l-r-darykpyt/",
    "raw_text": [
      "Билиҥҥи бириэмэҕэ киберспорт көрүҥэ аан дойдуну барытын баһылаан турар. Араас платформа (ПК, Xbox One, PS4) нөҥүө оҕотуттан улаханыгар тиийэ араас таһымнаах оонньуулары оонньууллар.",
      "FIFA 20 – оонньууга биллиилээх оонньооччуларынан, хамаандаларынан, бэйэ-бэйэлэринэн оонньуоххун сөп. Сайыҥҥы сынньалаҥ кэмигэр приставкаҕа, көмпүүтэргэ оонньуурга ордук табыгастаах. Онон доҕотторгун кытта «Ливерпуль», «Тоттенхэм», «Манчестер Сити» уонна «Челси» хамаандалары талаҥҥыт оонньооҥ.",
      "Өрөспүүбүлүкэ иһигэр киберспорка FIFA көрүҥэр бастыҥ оонньооччулара оонньуу туһунан санааларын үллэстэллэр.",
      "Егор Веденеев — Juan",
      "FIFA мин сүрүн дьарыгым буолар. Бу оонньууга Саха сирин киберспордун федерацията ыытар күрэхтэригэр кыттан харчынан бириэмийэлэнэр чиэскэ тиксээччим. FIFA-ҕа «Ultimate Team» эрэһиим манньыаттарын оонньооччуларга атыылаан дохуот оҥостобун.",
      "2011 сыллаахха джойстигы аан бастаан 8 саастаахпар илиибэр туппутум уонна FIFA 12 оонньоон саҕалаабытым. Франция сүүмэрдэммит хамаандатынан киирсэбин. Дьиҥнээх футболга «Спартак» кулууп бэриниилээх ыалдьааччыта буолабын.",
      "Саха сиригэр киберфутбол сайдыыта сөптөөх хайысханан баран иһэр. Өрөспүүбүлүкэ киберспордун федерацията араас күрэхтэри ыытар. Харантыын иннинэ, хас нэдиэлэ аайы лан-турнирдары (компьютернай кулууптарга) тэрийэллэрэ, оттон пандемия кэмигэр киирсиилэр онлайн ыытылыннылар. Хомойуох иһин, биһиги региоммут оонньуу серверыттан тэйиччи сытар, онон өрөспүүбүлүкэ оонньооччуларын сайдыыларыгар мэһэйдиир.",
      "Ренат Атласов — Renat",
      "Мин футболунан дьарыктанабын. Оскуола саҕаттан куорат уонна өрөспүүбүлүкэ үрдүнэн ыытыллар күрэхтэһиилэргэ ситиһиилээхтик кыттабын. Оттон FIFA кыра эрдэхпиттэн сөбүлүүр оонньуум.",
      "2004 сылга убайым FIFA оонньууну миэхэ бэлэхтээбитэ. Оонньоон көрөн баран тута сэргээбитим, сөбүлээбитим. Ол курдук, сарсыардатын футбол көрөбүн, күнүһүн оскуола кэннэ футболга эрчиллэбин, киирсэбин, киэһэлик FIFA оонньуубун. Оҕо сааһым маннык ааспыта. Туох да куһаҕан дьаллыкка ылларбакка, футболу өрө тутабын!",
      "Киберспорка аналлаах араас тэрээһиҥҥэ, Россия чемпионатыгар, кубогын сүүмэрдиир түһүмэҕэр кыайыылардаахпын. Саха сиригэр бу хайысха сайдыа, табыллыа диэн толкуйдуубун. Биһиэхэ олус талаанннаах оҕолордоохпут.",
      "Павел Ильин."
    ]
  },
  {
    "title": "Сайыҥҥы куйааска — «Оreо» моруосунай",
    "date": "22.07.2020",
    "url": "http://keskil14.ru/sajy-y-kujaaska-oreo-moruosunaj/",
    "raw_text": [
      "Сайыҥҥы сыралыйар куйаас күннэргэ сөрүүкүү таарыйа, моруосунай сиирбитин туохтааҕар да ордоробут. Эдэр талааннаах блогер, ас астааһын эйгэтигэр бастакы дьоһуннаах хардыыларын киллэрэн эрэр Вероника Винокурова @veronika_fan_van_ судургутук уонна түргэнник оҥоһуллар олус минньигэс моруосунай ырысыабын үллэстэр.",
      "Биһиэхэ наада буолар: —400-500 мл сүөгэй ( 33-35%); -саахар буударата; -сөбүлээн сиир бэчиэнньэбит (ким ханныгы сөбүлүүрүнэн); — “Оrео” бэчиэнньэ; -уонна 200 мл хойуннарыллыбыт үүт (сгущенка).",
      "1. “Оrео” бэчиэнньэни кириэмиттэн араарабыт. Бэчиэнньэтин туспа кумах курдук бытарыйыар диэри блендердыыбыт.",
           "2. Улахан иһиккэ 400-500 мл сүөгэйи уонна саахар буударатын кутан блендердиибит. Олус кыраны кутуохха наада, хойуннарыллыбыт үүт эмиэ минньитиэҕэ.",
           "3. Онно хойуннарыллыбыт үүппүтүн кутабыт. “Оrео” кириэмин тохтоло суох хойдуор диэри булкуйабыт.",
           "4. Моруосунайбыт өссө минньийэрин туһугар үлтүрүппүт бэчиэнньэбитин кутабыт.",
                "5. Улахан нэлэгэр миискэни ылан, бэйэбит сөбүлүүр бэчиэнньэбитин быыһа суох элбэҕи тэлгэтэн уурабыт. Бу үрдүгэр моруосунайбытын кутан тарҕатабыт. Ол үрдүнэн эмиэ бэчиэнньэбитин уурталыыбыт. Чараас салапаан бүрүөһүнүнэн суулаан баран халадыынньык тымнытарыгар 4-5 чаас устата угабыт. Үчүгэйдик тоҥуохтаах.",
                     "Сөрүүкэтэр минньигэс моруосунайбыт бэлэм буолла! Бэйэҕит да, дьиэлээхтэргит да олус сөбүлээн сиэхтэрэ диэн эрэнэбит!",
      "Бэлэмнээтэ Санаайа Степанова, ХИФУ устудьуонката.",
      " "
    ]
  },
  {
    "title": "Сыаҥааннаахха оҕолор бириэмэлэрин туһалаахтык атаараллар",
    "date": "17.07.2020",
    "url": "http://keskil14.ru/sya-aannaahha-o-olor-biriemelerin-tu-alaahtyk-ataarallar/",
    "raw_text": [
      "Сыаҥааннаахха үс бөлөҕүнэн «Эйгэ» лааҕыр үлэлээтэ – «Непоседы» (сал. Павлова Айталина Федоровна), «Үнүгэс» – орто сүһүөх оҕолоругар (Левина Дария Петровна), «Сайдыы» – VIII-XI кылааска (Стручкова Екатерина Николаевна) оҕолору үгүскэ үөрэттилэр, угуйдулар. Салайааччыбыт Садовникова Елена Ивановна. Асчыттар — Левина Татьяна Михайловна, Слепцова Агафия Ивановна, Полушкина Евдокия Васильевна.",
      "Инники «эрэллэрбит»",
      "«Непоседы» оҕолоругар элбэх интэриэһи тардар тэрээһиннэр ыытылыннылар. Аля Нутчина учууталларга көмөлөһөн, көрдөөх, туһалаах оонньууларынан оҕолору сэргэхситтэ. Оҕолор баһаатайдарын олус сөбүлээтилэр. Эрэнэр киһилэрэ буолла.",
           "Мин «Литературное творчество» куруһуогу ыыттым. Инникитин бу оҕолор «Эрэл» хаһыат эдэр кэрэпэдьиэннэрэ буолуохтара дии. Самсонова Айгуляны, Ефимов Диманы, Соломова Аринаны, Николаева Алинаны дьарыктаатым. «Кэскил», «Хотугу Кыым», «Эрэл» хаһыаттар тутулларын, ыстатыйалары билистилэр, үөрэннилэр.",
      "Айгуля, Алина доҕотторун туһунан, Арина нууччалыы остуоруйалары, Дима сонуннары суруйалларын ордороллор. Биирдиилээн темаларга санаа атастаһыытын тэрийдим. Холобур, «Лидер диэн кимий?». Сотору оскуола лидердэрэ буолуохтара. Кинилэр оскуолаларын көрөр-истэр, салайсар дьиҥнээх лидердар буолуохтарын баҕарабын.",
      "IV кылаас үөрэнээччитэ Арина Соломова санаатын үллэстэр:",
      "Мин сайыҥҥы сынньалаҥмар «Непоседы» диэн оҕо площадкатыгар сылдьан туһалаахтык атаардым. Онно уопсайа 15 оҕо сырытта, салайааччыбыт Павлова Айталина Федоровна.. Хас күн ахсын атынтан атын, интэриэһинэй тэрээһиннэр буоллулар: «День девочек», «День Нептуна» уо.д.а. Саамай сөбүлээбит күнүм – кыргыттар күннэрэ, онно мин бастакы миэстэ буолбутум уонна «День музыки» (дискотека буолбута). Онно барытыгар баһаатайбыт Нутчина Аля ыытарга көмөлөспүтэ. Лааҕыр иһинэн литературнай кружокка сырыттым. XI кылаас үөрэнээччитэ Садовников Эльдар дьарыктаата. Биһигини кини хаһыакка хайдах ыстатыйа суруйарга, араас остуоруйалары бэйэбит айан суруйарга үөрэттэ. Мин сайыҥҥы лааҕыры наһаа сөбүлээтим. Бэйэбэр элбэх туһалааҕы биллим, дуоһуйа сынньанным.",
      "Үүнэр аналлаах «Үнүгэстэр»",
      "«Үнүгэс» лааҕырга учууталбар Дария Петровнаҕа көмөлөһөн, баһаатайдаатым. Манна 12 оҕо бу күннэргэ саҥа арыйыыларынан, кыайыыларынан дуоһуйан, астына сынньаннылар.",
           "Лааҕырбытыгар «Перевертыш», «Рекорд күнэ», «Дыгын оонньуулара», киинэ – викторина, дуобакка күрэх, «Мисс» уонна «Мистер Лето – 2020», «Кулинария күнэ» аастылар.",
      "VI кылаас үөрэнээччитэ Ньургустан Аммосов киинэ викторинаҕа кыайбыта. Киинэ аатын, режиссердарын, геройдарын кытта билэрэ сөхтөрөр. Инесса Павлова уонна Настя Сергеева бэйэлэрэ бүччүм олорон дьарыктанан, кумааҕылары тиһэн, хас биирдии сирэйигэр уруһуйдаан, кинигэ курдук оҥордулар. Суруктуур, остуоруйа эбэр буоллар бэйэ оҥорбут бэртээхэй кинигэ буолуо этэ.",
      "Слава Михайлов, Толя Полушкин – кэскиллээх спортсменнар!",
      "Слава лааҕырга 6 уолаттартан «Дыгын оонньууларын» кыайыылааҕа уонна «Мистер Лето – 2020» үрдүк аат хаһаайына буолбута! Кини волейболлуур, тустар, дуобаттыыр. Тустууга атахха сымсатык киирии албастарын таба туһанар. Оскуола иһинэн ыытыллыбыт дуобат күрэҕин кыайыылааҕа, теннис күрэҕин призера, тустууга ыйааһыныгар чемпион. Уол кырачаан балтын көрөр, төрөппүттэригэр күүс – көмө буолар.",
      "Толя «Үнүгэс лааҕыр рекордсмена» анал аат хаһаайына уонна дуобат күрэҕэр чемпион буолбута! Кини өссө уруһуйдуур. Кинилэр улаатаннар, оскуолабытын көрүөхтэрэ, аатын ааттатыахатара, үгүс тэрээһиҥҥэ кыттыахтара, кыайыахтара!",
      "Бастыҥтан бастыҥнар",
      "Спорка эрэ буолбакка, ханнык баҕарар үлэҕэ, дьарыкка дьулуурдаах буолуу ирдэниллэр. Хас биирдии киһи олоҕор туох баар күүһүн ууран туран үлэлээтэҕинэ үгүһү ситиһэр кыахтаах. Кыайыы чэпчэкитик кэлбэт. Ону барытын толорорго элбэх көлөһүнүҥ тохтуон, элбэх мэһэйдэри ааһыаххын наада. Ол курдук, VIII-XI кылаас үөрэнээччилэрэ кыраларыттан спорка бастыҥнарын дакаастаан, бу спортивнай лааҕырга сырыттылар.",
           "«Сайдыы»лааҕыр учуутала Стручкова Екатерина Николаевна маннык этэр:",
      "Лааҕырга алтыспын үлэлээтим. 15 оҕо сырытта. Наһаа үчүгэйдик сынньаннылар, бириэмэлэрин туһалаахтык атаардылар. Оҕолорго анаан араас күрэхтээһилэр ыытылыннылар. Ол курдук, остуол тенниһэ, көрдөөх стартар, сахалыы остуол оонньуулара, дартс, нон-стоп. Уолаттар орто звенону кытта кыттыһан футбол оонньоотулар.",
           "Ренат Садовников, XI кылаас үөрэнээччитэ, Марик Зырянов, Саша Томский, X кылаас үөрэнээччилэрэ, Арина Старостина, VIII кылаас үөрэнээччитэ иннилэрин кимҥэ да биэрбэтилэр.",
      "Бу сайыҥҥы күннэргэ хас биирдии оҕо дьарыктаах сылдьар. «Эйгэ» лааҕырбыт үлэтин ситиһиилээхтик түмүктээтэ. Дьиэ кэргэнинэн үлэ лааҕырдара уонна «Уолан» оскуола иһинэн үлэ лааҕыра үлэлииллэр. Билигин сайыҥҥы биир күнү былдьаһан окко киириэхтэрэ.",
      "Эльдар Садовников, XI кылаас, Абый, Сыаҥааннаах,",
      "«Элгэс эрэллэрэ» эдкорпост."
    ]
  },
  {
    "title": "«Бастыҥ саайт» диэн номинация III истиэпэннээх лауреата Айталана Пухова хаһыаттарга махтанар",
    "date": "17.07.2020",
    "url": "http://keskil14.ru/basty-saajt-dien-nominatsiya-iii-istiepenneeh-laureata-ajtalana-puhova-ha-yattarga-mahtanar/",
    "raw_text": [
      "XXI үйэҕэ хаһыаты ааҕааччы ахсаана аҕыйаан, ааҕар-иһитиннэрэр ситимнэр наадалара мөккүөргэ да турдар, эдэр ыччаттарга суруналыыстыканан интириэһиргээн, сөбүлээн дьарыктанааччы ахсаана элбээн иһэр.",
      "Быйыл, ол эбэтэр 2020 сылга, Уһук Илин региоҥҥа оҕо-аймах суруналыыстыкатын сайыннарыыга биир улахан хардыы оҥоһулунна. Муус устарга Ленскай кыраай саайтыгар “Премия в области детской и юношеской журналистики и общественных коммуникаций” диэн аан бастакытын ыытыллар үөрэнээччилэргэ аналлаах Уһук Илин федеральнай универститет ыытар куонкурсун балаһыанньата тахсыбыта. Бу балаһыанньаны көрөн баран ийэм кыттыаххын сөп эбит диэн матырыйаалларбытын ыыппыппыт. Балаһыанньа быһыытынан куонкуруска оскуола саайтарын, хаһыаттарын, электроннай ситимнэрин таһаарааччылар, оҥорооччулар араас номинацияларга биирдиилээн эбэтэр айар бөлөхтөрүнэн кыттыахтарын сөп.",
      "Үөрэх, үлэ быыһыгар кэтэхтэн ыытыллыбыт көрүү туһунан умна да быһыытыйбыппыт. Кыттыбытым туһунан сертификат кэлбэтэ диэн ийэм долгуйан суруйсан, кэлбит хоруй соһутта даҕаны, үөртэ даҕаны. “Бастыҥ саайт” диэн номинацияҕа III истиэпэннээх лауреат буолбутум туһунан сертификат уонна наҕараадалааһын ссыылкатын ыыппыттар. Саха сириттэн элбэх кыттаачы миэстэлэспит эбит,ол олус үөрүүлээх.",
           "Бириэмийэҕэ тиксибит саайтым туһунан билиһиннэрэр буоллахха, чинчийэр үлэм чэрчитинэн оҥоһуллубута. Кыайыы 75 сылын көрсө миэхэ И.В.Пухов аатынан Окоемовка сүрүн оскуолатын историяҕа учуутала Геннадий Дмитриевич Пестряков бу кэмҥэ диэри улаханнык тыытыллыбатах история биир боппуруоһун чинчийэргэ сүбэһит-салайааччы буолла. Бу-сэрии сылларыгар штрафной роталарга, батальоннарга түбэһэн ыарахан дьылҕаламмыт саха саллааттарын олохторун үөрэтии, кинилэр ааттарын үйэтитиигэ үлэлэһии. Булбут сүүстэн тахса штрафной чаастарга сулууспалаабыт саха саллааттарыттан, сураҕа суох сүппүт, өлбүт буойуттар ааттара, хомойуох иһин, сорохторо “Память” кинигэҕэ киирбэтэхтэрин туһунан түмүк оҥороммун,конференцияларга кыттан экспертэргэ билиһиннэрдим. Билигин бу үлэбин салгыы ыыта сылдьабын, “ОБД” диэн “Обобщенный банк данных Мемориал” интириниэт ситимиттэн саллааттары ааттарын буламмын сурунабын, “Память” кинигэҕэ киирбиттэр дуу суох дуу диэммин көрдүүбүн, тэҥниибин, бэлиэтэнэбин.",
      "Миэхэ чинчийэр үлэбэр салайааччым Геннадий Дмитриевич Пестряков, Саха национальнай архыыбын сүрүннүүр археограва Александр Александрович Калашников, энтузиаст –кыраайы үөрэтээччи Михаил Егорович Друзьянов сүбэлэрин туһанабын. Маны таһынан улахан көмөнү буойун биир дойдулааҕым Николай Михайлович Крылов кыыһа Анна Николаевна Колесова оҥорон, матырыйаалынан, ахтыыларынан хааччыйан үлэбин элбэх конференцияларга кэпсиир кыахтанным. Мин үлэм сүрүн девиһэ: “Память должна быть справедливой”, атыннык эттэххэ, сэрии сылларыгар сулууспалаабыт буойуттар бары историяҕа суруллуохтаахтар, кинигэҕэ киириэхтээхтэр. Оччоҕо эрэ биһиги сэрии толоонугар охтубут буойуттар кэриэстэригэр “Ким да умнуллубат, туох да умнуллубат” диир кыахтанабыт.",
      "Суруналыыстыкаҕа бастакы хардыыбын мин кыра кылааска үөрэнэ сылдьан Курбуһахха, эһээм төрөөбүт-үөскээбит эбэтигэр муҥхаҕа сылдьыбыппыттан астынан, сөҕөн-махтайан “Кэскил” оҕо хаһыатыгар суруйан саҕалаабытым. Уонча сыл устата “Мүрү саһарҕата”, “Кэскил”, “Юность Севера”, “Учуутал аргыһа” хаһыаттарга, “Үрүйэчээн” сыһыарыыга, “Хатан” сурунаалга сүүстэн тахса суруйуулары таһаартардым. Сүрүннээн бэйэм кыттыбыт тэрээһиннэрбиттэн, ырааҕынан-чугаһынан айаннарбыттан бэлиэтээһиннэри суруйан саастыылаахтарбар,биир дойдулаахтарбар билиһиннэрэр этим.",
      "Быйыл оскуолабын, В.А.Протодьяконов-Кулантай аатынан Майаҕас орто оскуолатын 9 кылааһын туйгуннук бүтэрэммин химик буолар баҕа санаалаах утумнаахтык дьарыктана сылдьабын. Араас сылларга миэхэ ситиһиилэри аҕалбыт оҕо-аймах“Кэскил”, учууталларга аналлааах“Учуутал аргыһа”, улууһум “Мүрү саһарҕата”хаһыаттарыгар махталым муҥура суох: Аан дойдутааҕы өй оонньуулара -2018, “Кэскил” хаһыат бириэмийэтин күрэҕэ, “Малая пресса” бириэмийэтэ, Уус-Алдан улууһун Баһылыгын “Бастыҥ активист” номинацията, “Мүрү саһарҕата”хаһыат лауреата, Москва к. ыытыллар “Старт в науку” конференция кыайыылааҕын аата, Н.Д.Ховров аатынан маҥнайгы стипендия, элбэх улуустааҕы, өрөспүүбүлүкэтээҕи конференциялар, олонхо толоруутугар куонкурустар дипломнара, өрөспүүбүлэкэтэҕи Олонхо ыһыаҕын тимири уһаарааччылар күрэхтэрин “Кэскиллээх уус” номинацията.",
           "Айталана Пухова,В.А.Протодьяконов-Кулантай аатынан",
      "Майаҕас орто оскуолатын 10 кылааһын үөрэнээччитэ, Уус-Алдан."
    ]
  },
  {
    "title": "С.К.Макаров аатынан Чурапчы гимназиятын выпускницата улуус устуоруйатыгар бастакынан нуучча литэрэтиирэтин предметигэр 100 баалы ылла",
    "date": "16.07.2020",
    "url": "http://keskil14.ru/s-k-makarov-aatynan-churapchy-gimnaziyatyn-vypusknitsata-uluus-ustuorujatygar-bastakynan-nuuchcha-literetiiretin-predmetiger-100-baaly-ylla/",
    "raw_text": [
      "Степан Кузьмич Макаров аатынан Чурапчы гимназиятын быйылгы кыһыл көмүс мэтээлгэ үлэлэһэр выпускницата Сардаана Седалищева нуучча литэрэтиирэтин предметигэр, улуус устуоруйатыгар бастакынан 100 баалы ылан учууталын, гимназия кэлэктиибин уонна төрөппүттэрин Саргылаана Андреевнаны уонна Данил Константиновиһы улаханнык үөртэ.",
      "“Сардаана 5 кылаастан саҕалаан гимназияҕа туйгуннук үөрэнэр. Үөрэҕэр олус кыһамньылаах, кинигэ ааҕарын туохтааҕар даҕаны ордорор. Үөрэнэрин тухары мэлдьи научнай-практическай конференцияларга ситиһиилэхтик кыттан кэллэ. “Инникигэ хардыы” конференцияҕа өрөспүүбүлүкэҕэ кыттан баран Бүтүн Арассыыйатааҕы түһүмэххэ тиийэн дипломант буолбута. Кини бэйэтэ гуманитарнай эрэ хайысхаҕа буолбакка туочунай наукаҕа эмиэ олус кыахтаах. Иллэҥ кэмигэр элбэҕи ааҕар, бэйэтэ туспа түмүктэри оҥорор аналитик оҕо диэн сыаналыыбын. Итини таһынан кини наһаа үчүгэй уруһуйдьут, ордук графическай дизайн өттүн тутуһар. Биһиги Сардаананы кытары 8 кылаастан ыла литэрэтиирэ уруогар күүскэ бэлэмнэммиппит, 9 кылааска ОГЭ-ны эмиэ үчүгэйдик туттарбыта. Онон күндү үөрэнээччибин ситиһиитинэн өссө төгүл эҕэрдэлииибин, баҕарбыт идэтигэр туттарсан киирэригэр баҕарабын”, – диэн гимназия нуучча тылын уонна литэрэтиирэтин учуутала, “”Саха сирин эрэлэ” бэлиэ хаһаайына Лена Романовна Семенова санаатын үллэстэр.",
      " “Кырдьыгынан эттэххэ, литэрэтиирэ өйтөн суруйуутун наһаа чаҕылхайдык суруйдум дии санаабатаҕым (үөрэр). Ийэм бу сарсыарда 100 баалы ылбыккын диэн эппитигэр бу билиҥҥээҥҥэ диэри итэҕэйбэккэ олоробун. Биллэн туран учууталбар Лена Романовнаҕа уонна ийэбэр Саргылаана Андреевнаҕа улаханнык махтанабын, кинилэр миигин мэлдьи өйөөннөр үөрэхпэр ситиһиилэнним дии саныыбын. Биир кэлим эксээмэннэри, художественнай үөрэххэ туттарсарым быһыытынан нуучча тылыгар уонна литэрэтиирэтигэр туттардым, нуучча тылын түмүгэ бу 20-с чыыһылаҕа биллиэхтээх. Бииргэ үөрэнэр доҕотторбор эмиэ ситиһиилэри баҕарабын”, – диэн Сардаана кэпсиир.",
      "Сэмэн Жендринскэй.",
      "Төрүт матырыйаал: МО «Чурапчинский улус (район)»"
    ]
  },
  {
    "title": "Үөһээ-Бүлүү улууһун Боотулуу орто оскуолатын үөрэнээччитэ нуучча литэрэтиирэтигэр БКСЭ-ҥэ 100 баалы ылбыт",
    "date": "16.07.2020",
    "url": "http://keskil14.ru/ee-b-l-uluu-un-bootuluu-orto-oskuolatyn-reneechchite-nuuchcha-literetiiretiger-bkse-e-100-baaly-ylbyt/",
    "raw_text": [
      "Семенова Юлиана, Үөһээ-Бүлүү улууһун Боотулуу орто оскуолатын үөрэнээччитэ, нуучча литэрэтиирэтигэр  БКСЭ-ҥэ 100 муҥутуур баалы ылла!",
      "Манан Юлиананы, төрөппүттэрин Оксана Николаевнаны, Алексей Николаевиһы, учууталын Наталья Гаврильевнаны, оскуола дириэктэрин Александр Алексеевиһы, дириэктэри үөрэх чааһыгар солбуйааччы Евдокия Петровнаны, оскуола үлэһит кэлэктиибин барыгытын эҕэрдэлиибин! Үөрэтии- иитии хаачыстыбата өссө да тупсан истин!",
      " "
    ]
  },
  {
    "title": "Элина Сидорова: “Хаһан да бэринимэҥ! Күүстээх санаалаах буолуҥ!”",
    "date": "15.07.2020",
    "url": "http://keskil14.ru/elina-sidorova-ha-an-da-berinime-k-steeh-sanaalaah-buolu/",
    "raw_text": [
      "Тустуу, хапсаҕай курдук спорт көрүҥнэрэ кыыс оҕоҕо сөбө суохтар диэн олохсуйбут өйдөбүл баар. Ол эрээри бу этиини утары барар кыргыттар суох буолбатахтар. Аан дойду үрдүнэн кыргыттарга тустуу сайдыбыта ыраатта. Оттон Саха сиригэр спорт бу көрүҥэ «Азия оҕолоро» оонньуулар программаларыгар киириэҕиттэн баар. Билигин сүрүннээн оскуолаҕа үөрэнэр кыргыттар дьарыктаналлар. Кинилэртэн биирдэстэрэ Элина Сидорова @elyvino буолар.",
      "– Бэйэҕин билиһиннэр эрэ.",
      "– Мин Дьокуускайтан төрүттээхпин эрээри, кыра эрдэхпиттэн Сунтаарга эбээбэр олорон улааппытым. Сунтаар 1 №-дээх орто оскуолатыгар үөрэммитим. 17 саастаахпын. X кылааһы этэҥҥэ бүтэрдим. Тохсунньу маҥнайгы күнүгэр төрөөн, Саҥа дьыл оҕото буолабын. Онон барыга-барытыгар көхтөөх, араас куруһуоктарга сылдьан, үҥкүү муусука оскуолатын бүтэрбитим. Спорка киирдэххэ, футболуубун өрөспүүбүлүкэҕэ тиийэ ситиһиилээхпин. Ол кэннэ тустуунан дьарыктанан, араас күрэстэргэ барытыгар кыттан, хотторуу да хомолтотун, кыайыы да өрөгөйүн биллим.",
      "– Дьиэ кэргэнин туһунан кэпсиэҥ дуо?",
      "– Мин дьиэм кэргэним Ивановтар, ийэм өттүнэн Сидоровтар. Аҕам өттө бары Сунтаардарбыт. Мин хос эбээм бииргэ төрөөбүт убайа Сүүрүк Яковлев буолар, Кэмпэндээйи биллиилээх сүүрүүгэ. Мин икки тустуук эдьиийдэрдээх буолабын, онон быьа тардан эмиэ киирэн буруобулаабытым.",
      "– Тустуунан хас сааскыттан саҕалаан дьарыктаммыккыный? Тоҕо уонна тустуу таллыҥ?",
      "– Тустуунан мин 14 сааспыттан дьарыктанабын. Саха сиригэр үгүс дьон спордунан дьарыктамматтар эрээри, тустууну убаастыыллар. Саха оҕото буолан баран син биир тустуохтаах дии саныыбын. Бэрээдэккэ, туруоруммут сыалы ситиһэргэ, тулуурдаах буоларга үөрэтэр. Ситиһии кэллэҕинэ, эппиэтинэс үрдүүр. Киһини эт-хаан өттүнэн эрэ буолбакка, өйгүн-санааҕын эмиэ сайыннарар. Онон мин бу көрүҥүнэн күүскэ эрчиллэн барбытым.",
           "– Уопсайынан дьарык, бэлэмнэнии хайдах ааһарын кэпсиэҥ дуо? Уолаттар киэннэриттэн туох уратылааҕый?",
      "– Уолаттар киэннэриттэн туох да уратыта суох. Мин хайаан да кыайыахтаахпын, тугу эмит ситиһиэхтээхпин, өссө эбии дьарыктаныахтаахпын диэн сыал туруорунан дьарыкка эрчиллэр буолбутум. Миигин Герасим Романович Данилов дьарыктыыр, кини оҕолору көҥүл тустууга уонна спорт араас көрүҥэр эрчийэрэ. Ол иһин, сүрүннээн, күрэхтэһии буоларын саҕана күүскэ дьарыктанабыт.",
      "– Үөрэххэр хайдаххыный?",
      "– Үөрэхпэр кыһаллабын. Үөрэхпин дьарыкпын кытта дьүөрэлии сатыыбын, мэһэйдэппэппин. Билигин оскуолабын X кылааһынан түмүктээтим. Салгыы кэллиэскэ туттарсарга быһаарынным.",
      "– Ситиһиилэргин кэпсиэҥ дуо?",
      "Бастакы кыайыым тустуунан биир ый дьарыктаммытым кэннэ кэлбитэ. Өрөспүүбүлүкэтээҕи «Боотурдар» күрэххэ үһүс миэстэ буолбутум. Онон кынаттанан, «Женщины герои» диэн эмиэ өрөспүүбүлүкэтээҕи тустуу күрэҕэр иккитэ иккистээбитим. Улууспар иккитэ бастаабытым. Уһук Илин уокурук чемпионатын кыттыылааҕабын.",
      "Күүстээх утарсааччылар түбэстэллэр да, умса тардыталаан, кэннилэригэр тахсан, “кириэскэ” эргитэлээн эҥин, технически кыайталааччым. Ол иһин тулуурдаах буолуҥ, санааҕытын түһэрбэккэ иннигит хоту баран иһиҥ, хотторор түгэҥҥэ туохха сыыспыккытын, утарылаһааччыгыт тиэхиньикэтин аныгыскы сырыыга сыыспат туһугар көрүҥ диибин.",
      " – Тустууну, үөрэҕин таһынан иллэҥ кэмҥэр сөбүлүүр дьарыгын тугуй?",
      "– Футболлуубун. Оскуола иһигэр араас таһымнаах тэрээһиннэри ыытарга көхтөөхтүк сыһыаннаһабын. Tik-Tok, Instagram интэриниэт ситимнэригэр араас треннары, үҥкүү видеоларын устан таһаарабын. Оҕолор көрөллөр, сэргииллэр. Билиҥҥи кэмҥэ сайдыы хаамыытын батыһан, салгыы инстаграмынан дьарыктанар санаа баар.",
      "– Харантыын кэмигэр спордунан дьарыктаннын дуо?",
      "– Сунтаарга дьиэбэр таһырдьа, чэбдик салгыҥҥа тахсан, күн аайы эрчиллэччим уонна сүүрэччим.",
      "– Тустуунан саҥа дьарыктанар кыргыттарга тугу баҕарыаҥ, сүбэлиэҥ этэй?",
      "– Хаһан да бэринимэҥ! Күүстээх санаалаах буолуҥ! Сырдыкка, кэрэҕэ эрэллээх, үлэлээн-хамнаан дьоллоох-соргулаах буолуҥ! Спорт – бэйэҕэ эрэллээх буолууну, кэрэҕэ, сырдыкка тардыһыыны, туһалаахтык олорууну, тулалыыр эйгэҕэ тапталы үөскэтэр, киһи ис туругун тупсарар, киһи быһыытынан таһымҥын үрдэтэр.",
      "Элина, салгыы курэхтэһиигэ кыттаргар үрдүк ситиһиилэри. Эйиэхэ куруук бу курдук кыайаргар-хоторгор, бу дьарыккын кэнэтэ, тута сылдьаргар баҕарабыт.",
      "Кэпсэттэ Павел Ильин.",
      "чукурушка❤️"
    ]
  },
  {
    "title": "Оһуокайы сөргүтэргэ талба талааннаах",
    "date": "10.07.2020",
    "url": "http://keskil14.ru/o-uokajy-s-rg-terge-talba-talaannaah/",
    "raw_text": [
      "Оһуокайы – төрүт үгэс, сиэр-туом үөрүйэхтэрин, омугу түмэ тардар, сомоҕолуур сүдү күүс буолар. Сахалар төгүрүччү илиилэриттэн тутуһа сылдьан, илиилэрин өрө уунан күҥҥэ бокулуоннууллар, күҥҥэ сүгүрүйэллэр диэн бэлиэтииллэр. Биир киһи таһаарар, ону атыттар үтүктэллэр. Оһуокайдьыт уратыта, дьоҥҥо-сэргэҕэ сөбүлэнэр өрүттэрэ, күлүм-чаҕыл көрүҥэр, хомоҕой хоһоонугар, кэрэ дорҕоонноох куолаһыгар, хаамар, көтүтэр, түһүлгэни тутар ритмигэр, тутта-хапта сылдьыытыгар артыыс киһи киэбэ толору баар. Кинилэр норуот ырыатын-тойугун толороллор.",
      "Ол курдук Сунтаар улууһугар оһуокай, тойук ситимин быспакка сайдарыгар, ыһыах сиэрэ-туома тутуһулларыгар кэскиллээх, талааннаах, Түбэй орто оскуолатын VII кылааһын үөрэнээччитэ, Жанна Чалбанова дьарыктанар.",
      "– Бастаан ааҕааччыларбытыгар бэйэҕин билиһиннэр эрэ.",
      "– Мин Сунтаар улууһун Түбэй нэһилиэгиттэн сылдьабын. 13 саастаахпын. Билигин VII кылаас буоллум.",
      "– Дьиэ кэргэнин туһунан кылгастык сырдат эрэ.",
      "– Ийэм аата Зоя Александровна, Эбээм аата Светлана Петровна. Мин дьиэ кэргэммэр соҕотох оҕобун. Хос эhээм оhуокайынан дьарыктанар этэ. Кыра эрдэхпинэ миэхэ төрөппүттэрим кэпсээччилэр. Ол өйбөр-санаабар, сүрэхпэр дириҥник иҥмит.",
      "– Хас сааскыттан оһуокай этэр буолбуккунуй? Хайдах саҕалаабыккын туһанан кэпсээ.",
      "– Иккис кылаастан оhуокайга дьарыктанабын. Салайааччыбым – Светлана Николаевна Зедгенидзева. Бөлөхпүтүгэр сэттэбит. Аан бастаан Сергей Зверев-Кыыл Уолун туһунан элбэхтик истэрим. Ол иһин анаан-минээн Сунтаар ыһыаҕар тиийэн дьон оһуокайдыырын көрбүтүм, тылын-өһүн сөҕө-махтайа истибитим. Дьарыкка эргэрбит Саха тылларын үөрэтээччибит, салайааччыбыт Светлана Николаевна Сергей Зверев айымньыларын билиһиннэрэччи, ону биһиги оһуокайдаан этэбит.",
           "– Оһуокайдыырга хайдах эрчиллэҕин?",
      "– Оhуокайга бастаан кылыhахпытын эрчийэн баран биирдэ оhуокайдааччыбыт. Оһуокайдьыт сыыйа саҕалаан баран анал турукка киирэр. Уубар-хаарбар киирэн этэн барыыбар, оһуокайдыыр айымньым харахпар бу көстөн кэлээччи. “Оһуокай тылын нойосуус үөрэтэҕин дуо? Анаан бэлэмнэнэҕин дуо?” – диэн ыйытааччылар. Оһуокайга хаһан да итинник бэлэмнэммэтэҕим. Анал турукка киирэн, тиэмэҕин сүрэххинэн-быаргынан ылынан, этэн-тыынан бардаххына, бэйэтэ сааһыланан иһэр буолааччы. Онон оһуокайы этээччи, бэйэтэ да билбэтинэн халлаан куйаарын кытта ситимнэһэр, ураты турукка киирэр.",
      "– Сүрүн ситиһиилэриҥ?",
      "– Россиятааҕы, регионааҕы, улуустааҕы, өрөспүүбүлүкэтээҕи күрэхтэргэ ситиhиибит элбэх. Оһуохай урут-уруккуттан саха бастыҥ, сөбүлүүр үҥкүүтэ буоллаҕа. Этэр кэмҥэ кынат-этээччилэр үчүгэй буоллахтарына, маҥнай наллаан этэҕин. Оччоҕо этим-сииним хамсыырын билбэт да курдук үчүгэй турукка киирэбин. Күрэхтэһиигэ дархан этээччилэри кытта күөн көрсөрбүттэн долгуйбаппын. Дьиҥэр, бириис туһугар буолбакка, бэйэбин холонон көрөөрү, сыаналанаары, туохха сыыһарбын, тугу ситэрэн биэрэр ирдэнэрин билээри кыттабын. Аҕа саастаах уонна үчүгэйдик этэр дьонтон киһи чахчы элбэххэ үөрэнэр.",
           "– Оһуокайдыыртан ураты туох дьоҕурдааххыный?",
      "– Оhуокайтан ураты тойугунан, хомуhунан, чабырҕаҕынан, норуот ырыатыгар салайааччыбыт дьарыктыыр. Бэйэм баскетболлуубун, сүүрэбин ардыгар күрэхтэргэ кыттааччым, ыллыырбын, үҥкүүлүүрбүн уонна уруһуйдуурбун сөбүлүүбүн.",
      "– Эн үөрэххэр хайдаххыный?",
      "– Үөрэхпэр кыһаллабын. Түөркэ, биэскэ үөрэнэбин.",
      "– Иллэҥ кэмҥэр тугунан дьарыктанаҕын?",
      "– Куукулабар таҥас тигээччибин.",
      "– Оҕолорго тугу сүбэлиэҥ этэй?",
      "– Төрүт култуураҕыт сайдарын туhугар утумнаахтык дьарыктанын диэн сүбэлиибин. Оһуокай – ыһыах бастыҥ киэргэлэ, фольклор бары көрүҥнэриттэн саамай ураты көрүҥ. Киниэхэ эрэ ырыа, тойук, кылыһах, үҥкүү, тута хоһуйуу, тэтим барыта баар. Оһуокай симэлийбэккэ билиҥҥи көлүөнэҕэ бэриллэн иһэригэр бэйэм кылааппын киллэрбин дии саныыбын.",
      "Павел Ильин."
    ]
  },
  {
    "title": "Төрөөбүт дойдубутугар тапталбыт өссө күүһүрдэ!",
    "date": "10.07.2020",
    "url": "http://keskil14.ru/t-r-b-t-dojdubutugar-taptalbyt-ss-k-rde/",
    "raw_text": [
      "«Төрүт сирим – мин төлкөм, Түбэй-Дьаархан – мин дойдум!» диэн Н.Чуор тылларыгар олохтоох мелодист А.Афанасьев суруйбут ырыатыгар сигэнэн «Эрэл» оҕо түмсүүтэ төрөөбүт сирбитин-уоппутун билэ-көрө, төрүт сирбит түөлбэлэрин ааттарын үөрэтэр-чинчийэр сыаллаах бырайыак хамсааһынынан үлэлии сылдьабыт.",
      "Ол курдук, биир күн нэһилиэкпит кырдьаҕас олохтооҕун Иванов Валерий Васильевиьы илдьэ аатырбыт Арыылаахпыт сыһыытын быһа холуйан үс гыммыт биирин эргийэн кэлбиппит. Өссө даҕаны Арыылаахпыт сыһыыта муҥур улахан. Бу сырыыбыт түмүгэр төрөөбүт дойдубут хайдах курдук киэҥин, айылҕабыт кэрэтин, билбэппит олус элбэҕин чопчу өйдөөтүбүт, төрөөбүт дойдубутугар тапталбыт өссө күүһүрдэ.",
           "Бырайыакпыт Арыылаах сыһыытынан эрэ бүппэт: өрүс уҥуоргу өттүгэр С.А.Зверев төрөөбүт, олорбут, бултаабыт олбуордарынан сылдьар былааннаахпыт. Манна «Аан Аартык» диэн улуу киһибит олоҕор, айар үлэтигэр аналлаах анал бырагыраама биһиги Сунтаар улууһун Түбэй Дьаархан С.А. Зверев-Кыыл Уола аатынан орто оскуолабытыгар үлэлиир.",
      "«Эрэл» оҕо түмсүүтэ."
    ]
  },
  {
    "title": "Кыыл Уолугар аныыбын: Түбэй Дьаархан үөрэнээччилэрин хоһоонноро",
    "date": "10.07.2020",
    "url": "http://keskil14.ru/kyyl-uolugar-anyybyn-reneechchiler-ho-oonnoro/",
    "raw_text": [
      "Сунтаар улууһун Түбэй Дьаархан С.А. Зверев-Кыыл Уола аатынан орто оскуолатын IV кылаас үөрэнээччилэрэ улуу С.А.Зверевка анаан сурубут хоһоонноро. Кылаас салайааччыта Марта Васильевна Яковлева.",
      "Ыгыаттаттан төрүттээх",
      "Ытык киһибит Сибиэрэппит",
      "Ырыатын, хоһоонун ааҕабыт,",
      "Тойуктарын туойабыт.",
      "Мусуойугар мэлдьи сылдьабыт,",
      "Эбии тугу эрэ билэбит,",
      "Сүдү киһибит аатынан",
      "Киэн тутта улаатабыт.",
      "Айнура Титова.",
      "Сэргэй Сибиэрэп- Кыыл Уола",
      "Ыгыаттаҕа олорбута,",
      "Хоһоон суруйан, үҥкүү айан",
      "Оһуокайдаан аатырбыта.",
      "Сахалыы таҥас кэтэн",
      "Олорон олоҥхолуур,",
      "Үйэлэргэ үгэспитин",
      "Өйдүүргэ үөрэтэр.",
      "Аделаида Иванова.",
      "Сэргэй Сибиэрэп-Кыыл Уола!",
      "Өйдүүбүт өрүү, киэн туттабыт!",
      "Кини олоҥхоһут, ырыаһыт,",
      "Үҥкүүһүт, оһуокайдьыт’",
      "Эйигин мэлдьи саныыбыт",
      "Олоҥхоҕун ааҕабыт.",
      "Эн биһиги сүрэхпитигэр",
      "Куруутун баар буолаҕын.",
      "Саян Алексеев.",
      "Улуу Сибиэрэпкэ",
      "Учууталбыт биһиэхэ",
      "Биир киһини кэпсиирэ,",
      "Өйдөөн истиҥ, оҕолоор,",
      "Улуу Һибиэрэп туһунан.",
      "Олоҥхоһут, тойуксут,",
      "Ырыаһыт да үҥкүүһүт",
      "Олорон ааспыт эбит",
      "Ыгыаттабыт сиригэр.",
      "Элбэх оҕону уһуйбут",
      "Арааска да үөрэппит.",
      "Эһэлэрбит саҕаттан",
      "Муспутуттан бэрсибит.",
      "Быйыл Кини үбүлүөйэ,",
      "Өрөгөйдөөх сыла,",
      "Бука бары уруйдуубут",
      "Өрө, үөһэ тутабыт.",
      "Станислав Тихонов.",
           "Наьаа учугэйдэр"
    ]
  },
  {
    "title": "Конституция 2020: «Бигэ тирэхтээх дьиэ кэргэн»",
    "date": "30.06.2020",
    "url": "http://keskil14.ru/konstitutsiya-2020-bige-tirehteeh-die-kergen/",
    "raw_text": [
      "Дойдубут Төрүт сокуоннарыгар киирбит көннөрүүлэр тустарынан оҕолор, бу барыта эһигини аахтыннар, дойдубут бэлиитикэтигэр буола турар быһыыны-майгыны биллиннэр-көрдүннэр диэн суруйабыт.",
      "Бүгүн көрөр 72-с нүөмэрдээх ыстатыйабыт уопсайа 14 пууннаах. Манна “ж” пууна “Координация вопросов здравоохранения; защита семьи, материнства, отцовства и детства; социальная защита, включая социальное обеспечение” диэн ис хоһоонноох этэ. Бу уһаан-тэнийэн, чопчуланан, “Координация вопросов здравоохранения, в том числе обеспечение оказания доступной и качественной медицинской помощи, сохранение и укрепление общественного здоровья, создание условий для ведения здорового образа жизни, формирования культуры ответственного отношения граждан к своему здоровью; социальная защита, включая социальное обеспечение» диэн буолар буолла. Мэдиссиинэ уонна социальнай көмөлөр тупсалларыттан, биллэн турар, олус үөрэбит. Дьон-аймах доруобуйатын туругун көрүнэригэр, чөл олоххо тардыһарыгар сөптөөх усулуобуйаны тэрийии биир сүрүн эбээһинэс буолар.",
      "Ити аннынан “ж 1” диэн эбии пуун киирээри турар: “Защита семьи, материнства, отцовства и детства; защита института брака как союза мужчины и женщины; создание условий для достойного воспитания детей в семье, а также для осуществления совершеннолетними детьми обязанности заботиться о родителях”. Биһиги, чуолаан, бу пуун тула санаабытын үллэстиэҕиҥ.",
           "Анатолий Бурнашев, уолаттары үөрэтэр «Сахат» чааһынай оскуола дириэктэрэ, ырыаһыт: ",
      "– Оҕо хаһыатыгар маннык хабааннаах боппуруостар тураллар эбит диэн хаҋдах эрэ соһуйа иһиттим.",
      "Ханнык баҕар сокуон уларыйыыта, ол эбэтэр эбии киллэрии, көҕүрэтии – барыта дьон туһугар оҥоһуллар.  Хайа да салайааччы дьонугар, норуотугар куһаҕан буоллун диэн үлэлээбэт.",
      "Оттон дьиэ кэргэн ис бэлиитикэтигэр сокуон наадата суох дии саныыбын. Дьахтардаах эр киһи ыал буолан оҕо төрөтөргө быһаарыныылара – бэйэлэрин тус интэриэстэрэ. Киһи бэйэтин кыаҕынан олоруохтаах. Биир бэйэм ити чааһыгар ылыллар сокуоннары соччо билиммэппин. Барытыттан тутулуктанары сөптөөҕүнэн аахпаппын. Саха киһитэ айылҕа сокуоннаах. Сиэри-туому тутуһан оҕолору иитиэххэйиҥ, олох олоруоххайыҥ. Онно-манна сигэммэккэ, таһараа ыалбытын, уулуссаны манаабакка, уһуйааны, оскуоланы, тойоттору буруйдаан, күүһү-уоҕу онно бараабакка олоруоҕуҥ. Оҕо эйгэтэ оҕолуу, дьахтар санаата дьахтардыы, эр киһи барыта эр киһилии хайытардаах, таһаарыылаах буоллун.",
                "Анжелика Андреева, СӨ дьахталларын Сойууһун бэрэссэдээтэлэ:",
      "– Бу ыстатыйа “ж 1” пууна олус наадалаах уонна улахан суолталаах. Арҕаа дойдулар киһи өйүгэр баппат быһыыларынан араастаан сабыдыаллыылларын бары көрө-истэ сылдьабыт. Онон бэйэбит эрэ дьиэ кэргэн институтун харыстыыр кыахтаахпыт. Россия дьиэ кэргэнигэр ийэ уонна аҕа төрөппүт оҕолорун иннигэр улахан эппиэтинэһи сүгэр. Онтон оҕолор улаатан саастарын ситтэхтэринэ, төрөппүттэрин бэйэлэрэ көрөр-харайар дьон буолаллар. Ити саамай сөп. Онон, уопсайынан эттэххэ, дойдубутугар дьиэ кэргэн института, дьиэ кэргэн сыаннастарын пропагандалааһын өйдөбүллэрэ  наадалаахтар дии саныыбын.",
           "Виктория Давыдова, Москватааҕы К.А. Тимирязев аатынан тыа хаһаайыстыбатын академиятын I кууруһун устудьуона: ",
      "– Төрүт сокуоннарга киирэр уларыйыыларга мин сыһыаным бутуурдаах соҕус. Ол иһин, мин санаабар, 72-с ыстатыйаҕа бу пууннар эбиллиилэрэ икки өрүттээх буолуон сөп. Биллэн турар, судаарыстыба хас биирдии киһини көмүскүүр, харайар эбээһинэстээх. Ол медицинэ, социальнай көмө да буоллун…  Ол эрээри киһи тус олоҕор орооһорун соччо сөптөөх дии санаабаппын. Холобур, дьиэ кэргэн сыһыаныгар. Оттон оҕону иитиигэ эппиэтинэстээх буолууну ирдииртэн олохпут таҥнары барбата чуолкай. Дьон-сэргэ олох сыаннаһын туһунан элбэхтик толкуйдуур буолуохтара диэн үөрэбин.",
           "Алекселина Петрова, Бэрдьигэстээхтээҕи С.П. Данилов аатынан  орто оскуола XI кылааһын үөрэнээччитэ: ",
      "– Төрүт сокуоннар уларыйыыларын хас биирдии киһи атын-атыннык ылынар. Дьон тус-туһунан толкуйдаах буоллаҕа. Ким эрэ сөбүлүө, биһириэ, ким эрэ абааһы көрүө, сорох дьон олох да наадыйыа суоҕа. Оттон мин бу ыстатыйаҕа киирбит уларыйыылары ылыныам этэ. Чуолаан “ж”, “ж 1” пууннары. Тоҕо диэтэххэ, доруобуйа киһиэхэ саамай сүрүн оруолу ылар. Медицинэ үлэтэ тупсуо, онно эбии үгүс киһи чөл олоҕу тутуһар буолуо. Онтон “ж 1” пууҥҥа дьиэ кэргэни харыстааһын туһунан көрүллэр. Билиҥҥи үйэҕэ докумуонунан холбоспокко олорор ыал ахсаана элбээтэ. Ити норуоту сайдыыга сирдиир көстүү буолбатах. Онон, судаарыстыба дьиэ кэргэни өйүүрэ олус сөптөөх суол.",
           "Василий Герасимов, Ньурбатааҕы А.Н. Чусовской аатынан техническэй лиссиэй IX кылааһын үөрэнээччитэ:",
      "– Бу сылга бүтүн Россиятааҕы Төрүт сокуоннарга элбэх уонна таһымнаах сокуоннар эбиллэн эрэллэр. Олортон биирдэстэрэ 72-с ыстатыйа буолар. Мин болҕомтобун чуолаан “ж 1” пууҥҥа ууруохпун баҕарабын.Бу сокуон төрөппүттэргин, аймахтаргын харыстыырга ыҥырар. Хас биирдии дьиэ кэргэҥҥэ оҕо үтүө киһи буола улаатарын туһугар сөптөөх усулуобуйа оҥоһуллуохтааҕын туһунан этэр. Ону таһынан уон аҕыс сааһын туолбут оҕо төрөппүттэригэр кыһаллыах, көрүөх-истиэх тустаах диэн саҥа эбээһинэстэр киирэллэр. Ити ийэ, аҕа тапталыгар эппиэт буолар. Онон бу сокуон киирэрэ олус улахан суолталаах. Дойдубут инникитэ үүнэр көлүөнэттэн быһаччы тутулуктаах. Патриотическай өйдөөх-санаалаах дьон элбиэн наада. Ол барыта дьиэ кэргэнтэн саҕыллар. Саҥа сокуоннар киирэн, саҥа эбээһинэстэр үөскээбиттэрин дьон сөпкө өйдөөн, ылынан тутуһуо диэн эрэнэбин.",
           " Вера Петрова."
    ]
  },
  {
    "title": "Сэрии кэмин оҕото Александра Никитична аймах дьонун туһунан ахтыыта",
    "date": "30.06.2020",
    "url": "http://keskil14.ru/serii-kemin-o-oto-aleksandra-nikitichna-ajmah-donun-tu-unan-ahtyyta/",
    "raw_text": [
      "Мин ийэм өттүнэн хос эбэм Семенова Александра Никитична сэрии кэмин оҕото. Биһиги улахан дьиэ кэргэн саамай таптыыр, ытыктыыр киһибит. Кини билигин 88 саастаах. Хос эбэбин оҕо эрдэҕинэ баттаҕа барыта куударатын иһин Куудараас диэн ааттаабыттар. Эбэбит барахсаны билигин суунарыгар, аһыырыгар эрэ өйөөн туруорабыт. Ол эрэн ыйыттахха былыргыны олус үчүгэйдик кэпсиир. Ол иһин эбэм Валентина Захаровна “Трудовойбут барахсан” диэн кинигэни бэчээттэппитигэр үксэ: “Эбээ ахтыыта” диир. Мин ол кинигэттэн тугу билбиппин хос эбээбиттэн өссө чуолкайдаабыппын билиһиннэрэбин. Сэрии саҕаланыгар,  1941 сыллаахха, эбэм уонча саастаах оҕо эбит.",
      "Эбээ, сэрии саҕаламмытын туохтан,кимтэн истибиккин кэпсээ эрэ.",
      " — Ол саҕана араадьыйа, тэлэбиисэр суоҕа.Элбэх да сыл аастаҕа, арай убайым Дьөгүөрсэ барахсан ампаар кэннигэр тахсан ытыы олорорун олох чуолкай өйдүүбүн. Ол сэриигэ барар бэбиэскэтин тутан баран үлэлээн испит сириттэн дьонун, биһигини кытта быраһаайдаһа кэлэ сылдьыыта эбит этэ.Ол да курдук сэрии сиэртибэтэ буолбута. Бүтэһик суругар: “Оһуобай сорудахха көтөбүт”,-диэбит дииллэрэ.Сураҕа суох сүппүт ааттаах. Толору аата Семенов Егор Чирикович,учуутал буолан испитэ баара…",
                                                                                 "Онтон ол суруга баар дуо?",
      "— Хантан кэлээхтиэ баарай, хайа пиэримэ дьиэтигэр көһөр баарыгар. Олорор дьиэ өһүөтүгэр кыбытан кээһэр буолаллара. Аҕам үлэ боруонугар барбытын кэннэ. Ийэм биһикки иккиэн үөрэҕэ суохпут. Дьон ааҕарын истэрбит.",
      " Оччоҕо,биһиги аймахтан хас буолан сэриигэ кыттыбыттарай?",
      "— Бу мин аҕам эрэ өттүн эттэххэ Аҕам Семенов Никита Чирикович сааһа ааһан, уоттаах сэриигэ кыттыбакка Тиксии Бухта диэн сиргэ балыкка үлэлээн баран, ааҕарын суруйарын, чиэһинэйин иһин тууһаммыт балыгы арыаллаан Уркуускай куоракка ыытыллыбыт. Онно эмиэ үлэҕэ сылдьан,ыран, хоргуйан, мэрэ быстан балыыһаҕа сыттаҕына, күн санаалаах саха дьоно булан аҕалбыттар. Өйдүүбүн ээ аҥаар илиитэ суох, биир илиитэ эмиэ мултугур тарбахтаах киһи аҕабар кэлэ сылдьан, илиитин көрдөрө – көрдөрө: “Бу илиилэрбинэн көрөн – харайан аҕалсыбытын”, -диэн илиилэрин уунан көрдөрбүтүн.",
                                                                                 "Ол киһи хантан кэлбитэй?",
      "— Дьокуускай Намыттан диир буолаллара. Иккис киһи Дьөгүөрэп Баһылай диэн Дүллүкү киһитэ. Ол киһини кытта букатын уруулуу тэҥэ буолбуппут.Онтон Багдасаайап дииллэрэ биирин. Ол Багдасаайап кэлэн иһэн дьоннортон оннук киһини билэҕит дуо? Тугунан эмэ төлөһүө дуо? диэн ыйыталаспыппар: “Кэргэнэ оҕоломмута уонна холкуос бастыҥ үлэһиттэрэ. Төлүөхтэрэ диэбиттэрэ кырдьык эбит”,- диэн үөрэн – көтөн 1000 солкуобай харчыны кытта, саҥа көстүүм кэтэн барбыта. Оччолорго оҕо төрөөтөҕүнэ 1000 солкуобайы,судаарыстыба биэрэрэ.Онон Таайыҥ Арамаан харчыта барбыта.",
      "Онтон сэрииттэн бааһыран кэлэн испит быраата диэн баар дии, бу кинигэҕэ?",
      "— Ол, Арамаан Чирикович Семенов, улахан быраата оройуоҥҥа райсоветка үлэлээн олорон, тылланан барбыт. Икки илиититтэн, атаҕыттан матан кэлэн иһэн Бүлүү эбэҕэ өлбүт.",
                "Онтон кыра быраатын араспаанньата, аҕатын аата тоҕо атыный?",
      "— Былыр оҕону ыалга, аймахтарыгар ииттэрэ биэрэллэрэ. Хос -хос эбэҥ Аана кэргэнэ өлбүтүгэр саамай кыра уолун эдьиийигэр дуу, балтыгар дуу ииттэрэ хаалларан баран, төрүт сириттэн Тылгыныттан иккистээн кэргэн тахсан Мэйииккэ кэлэн олохсуйбут. Барыта сэттэ оҕото улааппытын билэбин. Микиитэ,эһиги хос эһэҕит, Өлөксөөндүрэ,Арамаан, Мааппа,Дьөгүөрсэ,Борускуо уонна саамай кыралара, күтүөтүн аатынан Иннокентьев Матвей Николаевич.",
                                                                                      "Онтон эһэбит хайдах кэлбитин ахтыаҥ,кэпсиэҥ буолаарай?",
                "— Хоргуйуу – быстыы диэн сүрдээх суол. Аҕабын аҕалбыт киһи илдьит ыытан ыҥыырдаах аты сэтиилэммит киһи, ыҥыырга кыайан олорор кыаҕа суох киһини ыҥыырга биллэҕэ сытыаран аҕалбытын көрөн,ийэм “бүтээхтээбит” диэн баран ытаабытыгар,биһиги үс оҕо эмиэ ытаспыппыт.Ол эрэн киһи сымыйаргыан курдук бар дьонун көмөтүнэн,ким туохтааҕынан,чорбойорунан,боссоон,хатаҕалаан аһатан уонна сайын муҥхалаан,балыктаан сиэтэн,баара суоҕа ыйтан ордоот,эһэлии эргийэр буолан хаалбыта. Онтон дьэ үлэлээн хамсаан киһитийбитэ.Бастаан кэлэн баран илиитин күн уотугар тутан өрө ууннаҕына,уҥуоҕа ыйдаҥаран көстөр буолара…",
      "Ити барыта аҕам бииргэ төрөөбүттэрин кэпсээтим.Сэрии бүппүтүгэр эбэм Аана: “Сэрииттэн уолаттарбын аҥаардастым диэхтээбитэ. Онтон ийэм дьонуттан билэрим диэн Таайым Сэмэн соҕотох төрөппүт уола сэбиэт үлэһитэ,Өлөксөй диэн киһи боруонньалаах эрээри дьонун аймаамаары, оройуоҥҥа сэриигэ барар дьону атаара барар курдук быраһаайдаспакка да тахсан барбыт, эргиллибэтэх. Таайым: “Саатар быраһаайдаспатаҕа, субу киириэх киһилии куттарбыт чаайа ,буруолуу хаалбыта”,- диэн ахтар буолара. Уонна иккис таайым сэрииттэн араанньылаах кэлбитэ. Кини Маайга олорбута. Бүөчүм диэн ааттааҕа. Баттык тайаҕынан сылдьара. Бүөчүм икки уоллааҕа.Таайым өлүөҕүттэн сибээс быстыбыта.Эһиги салгыа этигит буоллаҕа.",
      "Бу ахтыы кэннэ мин эбээбин таптыырым өссө күүһүрбүт курдук буолла. Эбээм барахсан биһиги курдук дьоллоох оҕо сааһы билбэккэ,тоҥон аччыктаан сырыттаҕа…Чахчы сэрии буолбатын. Туругурдун Улуу Кыайыы 75 сыла.",
      "     Гоголев Ваня Үөһээ Бүлүү улууһа. Д.С.Спиридонов аатын сүгэр 4 №- дээх орто оскуола 6 кылааһын үөрэнээччитэ. Салайааччы Осипова Валентина Захаровна.",
           " "
    ]
  },
  {
    "title": "Дьулус Николаев: “Биһиги бизнеспит нэһилиэнньэҕэ өҥөнү оҥорор”",
    "date": "29.06.2020",
    "url": "http://keskil14.ru/dulus-nikolaev-bi-igi-biznespit-ne-ilienne-e-n-o-oror/",
    "raw_text": [
      "Оскуолаҕа үөрэнэр кэмҥэ үгүс элбэх санаалар, айар-тутар соруктар, бырайыактар үөскүөхтэрин сөп, холобур сувенир оҥоһуктары оҥорууга билии уонна дьоҕур ылан кэлин бу кэмниэ-кэнэҕэс урбаан көрүҥэр кубулуйуон сөп, онон оскуолаҕа оҥорон таһаарыы курдук эбии дьарыктааһын оҕо инникитин идэтин таларыгар улахан көмө буолар, туһааннаан урбаан өттүгэр ордук сайдыахтара. Ол курдук, В.Г.Короленко аатынан Амматааҕы 1 №-дээх оскуола VIII “А” кылаас үөрэнээччитэ Дьулус Николаев сувенирдары быһан, кыһан, кэрэ ойуулаах оҥорон атыыга таһаарар.",
      "– Үтүө күнүнэн, аан маҥнай үлэҥ туһунан сырдатыаҥ дуо?",
      "–  Амма орто оскуолатын баазатыгар бизнес тэринии, бэйэбит сувенирдары оҥорон таһаарыы.",
           "– Ону тэрийэргэ сыалгыт-соруккут?",
      "– Сувенирнай оҥоһуктары оҥорон таһаарыы ураты көрүҥү тэрийии, айар-тутар, бырайыактыыр дьоҕуру сайыннарыы, саҥа инновционнай технологиялары туһаныы, төлөбүрдээх өҥөлөрү нэһилиэнньэҕэ оҥоруу — сувернирнай оҥоһуктары оҥоруу, графическай дизайн өҥөтө, интэриэһиргээччини көҕүтүү буолар.",
           "– Хайдах үлэлээн саҕалаабыккын кэпсээ?",
      "– Бастаан, кырдьык, ыарахаттар бааллара. Наадалаах тэриллэри ыларбар үп наада буолбута. Онно оскуолам, төрөппүттэр көмөлөспүттэрэ. Ити эрээри мин тутуспут бириинсибим – «саҕалаа да ситэр» – билигин түмүгү көрдөрөн эрэриттэн үөрэбин. Амма улууһун реклама уонна сувенирнай оҥоһук ырыынагын үөрэппитим. Урбаан былаанын суруйан, матырыйааллары талбытым. Биһиги анал профессиональнай тэрилгэ оҥоһугу оҥороробут, лазернай ЧПУ станогу туһанабыт. Ханнык баҕарар сакааһы ылан оҥорор тэриллэринэн хааччыллынныбыт. Сувенир араас көрүҥэ, мэтээл, ыҥырыы, махтал суруктары, магниттары уонна да арааһы бэйэбит дизайнмытынан оҥорон таһаарабыт.",
           "– Бородууксуйа хайдах оҥоһулларый?",
      "– Биһиги оскуолабытыгар 35*40 см иэннээх оҥоһугу быһар лазернай ЧПУ станок баар — онно сувенирдары оҥоробут. Бу саҥа көрүҥ билиҥҥи ырыынакка саҥа үөскээбит курдук эрээри биир туспа улахан хайысха буолла.",
                "Фанераны, органическай өстүөкүлэни, акрил уонна пластик курдук материаллары лазернай эрбии туох да сыыһата суох быһар. Лазер быспытын кэннэ материалы хос аала-чочуйа сатаабаккын. Кып-кыра лазернай сардаҥа миллиметрга тиийэ оһуору-бичиги быһыан сөп, оннук уран оҥоһугу боростой фрезернай станок сатаабат. Лазер сүрүнэ диэн материалы сөптөөхтүк оросхуоттуурга, суоттанарга олус үчүгэй, көөбүл эҥин тахсыбата абыраллаах.",
           "Биһиги бизнеспит нэһилиэнньэҕэ өҥөнү оҥоруу. Онон хайаан да хаачыстыба, үтүө сыһыан уонна эппиэтинэс баар буоларын тутуһабыт. Оскуола бизнеһэ – бу үп-харчы эрэ өттүнэн буолбакка, бэйэ икки ардыгар духуобунай сыһыан дии саныыбын. Манна оҕолор сыһыаннарын өссө туруктаах оҥорор дии саныыбын.",
           "– Салгыы туох былааннааххыт?",
      "– Биһиги улууспутугар 16 тыһыынча киһи олорор, оттон оройуоммут киинигэр уопсайа холбоон 7000 киһи баар. Онно маҕаһыыннарга бэйэ оҥорон таһаарбыт сувенирдара атыыга аҕыйах. Дьон оннугу бэлэх, сюрприз гына бэлэхтиэн баҕарар. «Туризм сайдарыгар тугунан кыттыаҥ этэй?» ыйытыыга сувенир оҥоробун. Сайыҥҥы кэмҥэ биһиги улууспут туристическай хайысхалаах, ол кэмҥэ сувенирдары атылаһыы үрдүүр. Онно анаан чааскыга ойууну түһэрэр термопресс – 10 000 солк, таҥаска түһэрэр термопресс – 30 000 солк, быһар плоттер – 65 000 солк. уонна струйнай принтер – 20 000 солк ылыахпыт.",
           "Кэпсэттэ Павел Ильин."
    ]
  },
  {
    "title": "Оскуоланы бүтэрээччилэр  биир кэлим эксээмэннэригэр төһө бэлэмнэрий?",
    "date": "25.06.2020",
    "url": "http://keskil14.ru/oskuolany-b-tereechchiler-ekseemenneriger-t-belemnerij/",
    "raw_text": [
      "Хас биирдии үөрэнээччигэ орто оскуоланы бүтэрэр, эксээмэн туттарар, инники олоҕун быhаарынар эппиэттээх кэмэ тиийэн кэлэр. Оскуоланы бүтэрээччилэр ханнык үөрэххэ туттарсаргытын номнуо быһаарыммыт буолуохтааххыт. Биир кэлим эксээмэн (БКЭ) түмүгэ ким-хайдах үөрэммитин, төһө кыһаллыбытын көрдөрөр. Ол түмүгүнэн сороххут үрдүк үөрэххэ туттарсыа, сорох орто үөрэххэ барыа. Быйыл оскуолатын бүтэрээри сылдьар үөрэнээччилэри кытта БКЭ-ҕэ төһө бэлэмнэрин сэргээн ааҕыҥ.",
      "Айтал Аржаков, В.И. Малышкин аатынан Дьокуускай 23 №-дээх орто оскуолатын үөрэнээччитэ:",
           "Эксээмэни туттарарбар сүрүн биридимиэттэртэн ураты физиканы талбытым. Бэлэмнэнии алтынньыттан саҕалыммыта. Учууталлар эбии дьарыктары ыытаннар бэлэми наһаа уустуга суох ылыммытым. ",
      "Бу коронавирустан сылтаан, сааскы кэм олус ыараханнык ааста. Киһи бэлэмнэнэр, үөрэнэр туруга ыһыллан, эксээмэҥҥэ бэлэм таһаарыыта, ситэтэ суох буолан, эрэйи көрбүтүм. Холобур, учуутал эн иннигэр олорон үөрэтэрэ, кэпсиирэ, быһаарара быдан ордук. ",
      "Бүтэһик чуорааммыт Zoom сыһыарыы нөҥүө буолла. Оттон түмүктүүр киэһэбит буола илик. От ыйын бүтүүтүгэр көһөрбүппүт. Бу ыарыыттан сылтаан көһө-көһө турар, хаста даҕаны уларыттыбыт.",
      "Мин тиэхиньикэ хайысхатын өттүгэр тардыһар буоламмын бу Новосибирскай судаарыстыбаннай техническай университекка киирэр былааннаахпын. Онно киирбэтэхпинэ Томскай политехническай университекка туттарсыам.",
      "Арсен Кривошапкин, И.И. Гоголев-Дыргыабай аатынан Найахы орто оскуолатын үөрэнээччитэ:",
                "11 кылаас олус түргэнник ааста. Санаабар бэҕэһээ эрэ билии күнүн бэлиэтии сылдьар курдук этим. Бу сыл элбэх умнуллубат түгэннэри бэлэхтээтэ, ол быыһыгар долгуйуу да, үөрүү да баара. Үрдүкү кылаас буолан, оскуола иһигэр ыытыллар тэрээһиннэри олус көхтөөхтүк бэйэбит ыыппыппыт. ",
      "Эксээмэҥҥэ математика базовайын уонна нуучча тылын эрэ туттарабын. Бэлэммит олус күүстээх этэ, учууталларбыт үчүгэй баалга туттардыннар диэн кыһаллаллар, онон кинилэргэ махталбын тиэрдиэхпин баҕарабын. Эксээмэнтэн куттаммаппын, долгуйбаппын, туттарыам диэн бэйэбэр эрэллээхпин. Бэйэм култуура кэллиэһигэр “хореография” үөрэҕэр туттарсаары сылдьабын.",
      "Түмүктүүр киэһэбит билиҥҥи туруктан сылтаан, хомойуох иһин буолбата. Буолара буоллар, американскай киинэ курдук тэрийиэхтээх этибит.",
      "Алгыс Бытыров, Л. Киренскэй аатынан Амма лиссиэйин үөрэнээччитэ:",
           "Мин 11 кылааһым олус түргэнник ааста. Ол эрээри IV чиэппэртэн саҕалаан, харантыыҥҥа биһиги тастан үөрэнэн саҕалаабыппыт. Бу маннык үөрэнэрбит элбэх итэҕэстээх эбит. Кылааска олорон бары бииргэ быһаарсан үөрэнэрбит быдан ордук этэ.",
      "БКЭ-ҕэ профильнай математиканы, физиканы уонна информатиканы талбытым. Бэлэмнэниим үчүгэйдик бара турар, учууталларбыт хас күн аайы консультация ыыталлар, бэйэбит даҕаны бириэмэ булан дьарыктанабыт. Оттон, долгуйуу син биир баар, ол эрээри бэйэм бэйэбэр эрэллээхпин.",
      "Биһиги выпускнойбут онлайн формакка ааспыта. Дьиҥэ итини дьиннээх выпускной диэн сатаан ааттаабатым буолуо, оҕолорбун, учууталларбын көрсүбэккэ бүтэрдэҕим дии.",
      "Мин бэйэм быраграмалааһын өттүн диэки туттарсан көрүөхпүн баҕарабын. Уонна өссө прикладной математика киэнигэр эмиэ туттарсыахпын баҕарабын.",
      "Мин оҕолорго эрдэттэн күүппэккэ бэйэлэрэ бэлэмнэнэн саҕалаатыннар диэн сүбэлиэхпин баҕарабын, тоҕо диэтэххэ бэйэҕит саҕалаабатаххытына, ким да эһиэхэ саҕалаа диэн эккирэтэ сүүрэ сылдьыа суоҕа. Элбэхтик дьарыктаныҥ, сөбүлүүр идэҕэтигэр туттарсыҥ. Эксээмэҥҥитигэр кытаатыҥ, олоххутугар барыта табыллыаҕа.",
      "Дьулуур Васильев, Л. Киренскэй аатынан Амма лиссиэйин үөрэнээччитэ:",
           "Үөрэх дьыла этэҥҥэ ааста, ол эрээри түмүгэ олус куһаҕан. Мин физиканы уонна информатиканы талбытым. Нэдиэлэ устун биэстэ эбэтэр алтата Zoom-ҥа урок буолааччы. Мин санаабар билигин хас биирдии выпускник долгуйар кэмэ, олоххо буолбатах харантыын күннэрэ биллэриллэн, үөрэхпитигэр, күннээҕи олохпутугар тиийэ уларыйыы таҕыста. Түмүктүүр киэһэбит онлайн буолла.",
      "Мин Питерга туттарсар былааннаах сылдьабын. Физика, информика өттүнэн. Табыллыбатаҕына ХИФУ-га киириэм.",
      "Оҕолорго ситиһиилэри, баҕалаах үөрэхтэригэр киирдиннэр. Доҕотторгутун кытта сибээһи сутэримэҥ!",
      "Настя Арсентьева, И.И. Гоголев-Дыргыабай аатынан Найахы орто оскуолатын үөрэнээччитэ:",
           "Мин оскуолабын кыһыл мэтээлинэн ситиһиилээхтик бүтэрдим. Хомойуох иһин аан дойду үрдүнэн ыарыы туран, бүтэһик үөрэнэр сылбын дистанционно түмүктээтим, ол эрээри 11 кылааска үөрэммит кэмнэрим өйбөр хатанан хаалыахтара.",
      "Быраас идэтин талар буоламмын биир кэлим эксээмэҥҥэ биология, химия уонна нуучча тылын туттарабын. Мединститутка туттарсар быланнаахпын. Мин бэйэм уонна Zoom нөҥүө учууталларбын кытта бэлэмнэнэбин. Махтаныам этэ учууталларбар, эксээмээнэрбэр күүс-көмө биэрэллэриттэн наһаа долгуйбаппын.",
      "Быйыл оскуоланы бүтэрээччи оҕолорго сүбэлиэм этэ, доруобуйаны, эксээмэннэргитин ситиһилээхтик туттаран баҕалаах үөрэххитигэр киирэргитигэр.",
      "Бэйэм оҕолорго баҕарыам этэ, этиллибитин курдук, бары сөбүлүүр үөрэхтэригэр киирэргитигэр баҕарабын! Эксээмэҥҥэ үөрэнээччи олус долгуйар, инники дьылҕаҥ быһаарыллар курдук. Ол эрээри, оскуолаҕа үчүгэйдик үөрэммит оҕо үрдүк баалга туттарар кыахтаах!",
           "Кэпсэттэ Павел Ильин.",
           " "
    ]
  },
  {
    "title": "Билиҥҥи библиотека хайдах буолуохтааҕый?",
    "date": "25.06.2020",
    "url": "http://keskil14.ru/bili-i-biblioteka-hajdah-buoluohtaa-yj/",
    "raw_text": [
      "Библиотекаҕа элбэх кинигэ, сурунаал, хаһыат уонна дьикти кинигэлэр бааллар. Киһиэхэ саамай наадалаҕа билии, элбэҕи билиэххин баҕардаххына кинигэтэ аах. Билиҥҥи кэмҥэ оҕолор наһаа кинигэ аахпат буоллулар. Олус дьикти кинигэлэр наһаа элбэхтэр. Холобур, оҕолор элбэх кинигэни аахтахтарына улааттахтарына олоххо туһалаах: учуонай, үчүгэй үлэһит буолуохтарын сөп. Ол курдук, Дьокуускай 2 №-дээх Национальнай политехника оскуолатын 6 «В» кылааһын кыргыттара кинигэ туох суолталааҕын уонна билиҥҥи библиотека хайдах буолуохтааҕын кэпсииллэр.",
      "  Алиса Аргунова: Миигин библиотекаҕа аан маҥнай биэс сааспар ийэм илдьибитэ. Ол кэмтэн ыла дьиэм аттыгар баар “Семейнай библиотекаҕа” өрөбүллэрбэр харантыын иннинэ сылдьар этим. Онно бырааппын кытта олунньуга Дайаана Руслановна биэрбит сорудаҕын толорбутум, өйтөн суруйарга бэлэмнэммитим уонна кинигэ уларсыбытым. Мин санаабар, төһөннөн элбэх кинигэ ааҕабын, соччонон сайдабын, билиим кэҥиир туһалаах. Сөбүлүү аахпыт аан маҥнайгы кинигэм “Незнайка” буолар. Ааҕа олорон Незнайкалыын уонна кини доҕотторунаан тэҥҥэ араас мүччүргэннээх сырыыларыгар бэйэм сылдьыспыт курдук буолбутум. “Сладость на корочке пирога” канадскай суруйааччы Алан Бредли романын сэргээбитим. Элбэхчаастан турар «Флавия де Люс ведет расследование» диэнкинигэлэринсөбүлээнаахпытым. Флавия сүрүн герой, кини уон биир саастаах кыыс. Кыра эрдэҕинэ, таайа Тарквин де Люс, өлбүтүн кэннэ, химическэй лабароториятын кыыска хаалларар.Флавия химия наукатын баһылаан, ырытар өйдөөх-санаалаах, араас уопутунан дьаат оҥорорго маастар. Ааҕарга олус интэриэһинэй, мин Флавия курдуккүүстээх санаалаах, эппит тылыгар турар, атыннык сөптөөхтүк толкуйдуур, быһаарыыны ылынар, киэҥ билиилээх буоларга сананным. Инникитин библиотеканы Интэрниэт өҥөтүн нөҥүө туттуохпут дии саныыбын. Мин билигин куораппыт библиотекатыгар, маҕаһыыныгар  суох кинигэлэри (японскай манга) ааҕарбын ордоробун. Интэрниэт киэҥ эйгэтигэр төлөппүөн нөҥүө ааҕарбар, сорох саайтар вирустар көстүөхтэрин сөп. Онтон библиотека сайтын нөҥүө эбитэ буоллар куттала суох буолуох этэ. Ааҕар дьон өссө элбиэҕэ, мин санаабар библиотекаҕа билигин дьон мэлдьи сылдьар, кэлэр курдук.   Лиля Маркова: Мин ийэм библиотекаҕа үлэлиир. Ол иһин бу идэни, библиотека эйгэтин үчүгэйдик билэбин. Онно сылдьан элбэх баҕайы кинигэни көрөөччүм, ааҕааччым, оттон сөбүлээбиппин суруттаран дьиэбэр илдьэн ааҕабын. Рекорды Гиннесса энциклопедияны, “Фантазерка Дорри” кинигэлэри сөбүлүүбүн. Бу манна Дорри диэн кыыс өйүгэр иккис олоххо олорор, ону кинигэ бүтүөҕэр дылы биһиги олохпутун кытта холбуур. Ону таһынан, араас чахчылар, историялар туһунан ааҕарбын кэрэхсиибин. Ол иһин Гиннесс рекордарын ааҕан олус элбэҕи билбитим. Саас харантыын иннинэ смарт библиотекаҕа сылдьыбытым. Кинигэ, библиотека син биир хаһан баҕарар баар буолуо. Ол эрээри электроннайга көһүөҕэ дии саныыбын. Билигин төлөпүөҥҥэ араас туһалаах сыһыарыылар бааллар. Онно эн ханнык кинигэни ааҕыаххын баҕараргын бэйэтэ билэр, көрөр.    Диана Константинова: Билиҥҥи сайдыылаах үйэҕэ билиини аҥардас Интэриниэттэн эрэ буолбакка, библиотекаҕа сылдьан эмиэ элбэҕи үөрэтиэххэ, туһаныахха сөп. Мин  алын сүһүөхтэн саҕалаан  библиотекаҕа сылдьабын. Учууталбыт уруок быһыытынан, нэдиэлэ аайы сырытыннарар этэ. Онтон ыла интэриэһиргээн бэйэм эмиэ кэлэр буолбутум.Бутэһигин смарт библиотекаҕа сылдьыбытым. Кулун тутарга кылааһынан бара сылдьыбыппыт. Библиотека киһиэхэ туһата элбэх.Онно чуумпуга олорон, мин уруок ааҕарбын сөбүлүүбүн. Ким да айдаарбат, мэһэйдээбэт.  Үчүгэйдик ыксаабакка олорон элбэҕи ааҕыахха сөп ээ. Үөрэхпиттэн ураты библиотекаҕа араас кинигэни, комикстары, көрдөөх-нардаах кэпсээннэри ааҕарбын сөбүлүүбүн. Бу кэлин көрбүт, аахпыт комиксым The Umbrella Academy. Мин санаабар,  билигин библиотекаҕа оҕолор син сылдьаллар быһыылаах.  Аныгылыы смарт библиотека курдук өссө элбиирэ буоллар.  Элбэх аныгылыы 3D, 4D кинигэ хас хардыы аайы, атыы-эргиэн кииннэригэр  баар буолуон баҕарабын.   Туяра Горохова:  Мин I кылаастан библиотекаҕа сылдьабын. Ийэм миигин оскуолаҕа киириэм иннинэ В.Г. Белинскай аатынан библиотекаҕа суруттарбыта. Билигин технология, Интэриниэт ситимэ улаханнык сайдан турар кэмигэр оҕо, дьон-сэргэ кинигэни олох аахпат буолла. Холобур, мин библиотекаҕа сылдьаммын сайдабын, тулалыыр эйгэни билэбин, элбэх ыйытыыга хоруйдары булабын. Инникитин библиотеканы маннык курдук көрөбүн: сырдык, киэҥ, элбэх этээстээх дьиэ, улахан түннүктэрдээх, үлэһиттэр бары таҥастаахтар, үөрэ-көтө көрсөллөр, араас ааҕар хостоох. Кинигэ ааҕар хостор киһи интэриэһинэн, үлэлиир эйгэтинэн, сааһынан арахсаллар. Өссө аһыыр хостоох, киһи хараҕын сынньатар, этин, көхсүн көннөрөрүгэр массажнай кириэһилэлээх курдук көрөбүн. Уонна интэриэһин тардар курдук көрүдүөр ортотугар кинигэнэн туох эмит оҥоһук оҥоруохха син этэ. Дьон кэлэ-бара хаартыскаҕа түһэрин курдук.  Кэпсэттэ Павел Ильин Билиҥҥи библиотека хайдах буолуохтааҕый?  ",
           "Алиса Аргунова:",
      "Миигин библиотекаҕа аан маҥнай биэс сааспар ийэм илдьибитэ. Ол кэмтэн ыла дьиэм аттыгар баар “Семейнай библиотекаҕа” өрөбүллэрбэр харантыын иннинэ сылдьар этим. Онно бырааппын кытта олунньуга Дайаана Руслановна биэрбит сорудаҕын толорбутум, өйтөн суруйарга бэлэмнэммитим уонна кинигэ уларсыбытым. Мин санаабар, төһөннөн элбэх кинигэ ааҕабын, соччонон сайдабын, билиим кэҥиир туһалаах.",
      "Сөбүлүү аахпыт аан маҥнайгы кинигэм “Незнайка” буолар. Ааҕа олорон Незнайкалыын уонна кини доҕотторунаан тэҥҥэ араас мүччүргэннээх сырыыларыгар бэйэм сылдьыспыт курдук буолбутум. “Сладость на корочке пирога” канадскай суруйааччы Алан Бредли романын сэргээбитим. Элбэхчаастан турар «Флавия де Люс ведет расследование» диэнкинигэлэринсөбүлээнаахпытым.",
      "Флавия сүрүн герой, кини уон биир саастаах кыыс. Кыра эрдэҕинэ, таайа Тарквин де Люс, өлбүтүн кэннэ, химическэй лабароториятын кыыска хаалларар.Флавия химия наукатын баһылаан, ырытар өйдөөх-санаалаах, араас уопутунан дьаат оҥорорго маастар. Ааҕарга олус интэриэһинэй, мин Флавия курдуккүүстээх санаалаах, эппит тылыгар турар, атыннык сөптөөхтүк толкуйдуур, быһаарыыны ылынар, киэҥ билиилээх буоларга сананным.",
      "Инникитин библиотеканы Интэрниэт өҥөтүн нөҥүө туттуохпут дии саныыбын. Мин билигин куораппыт библиотекатыгар, маҕаһыыныгар  суох кинигэлэри (японскай манга) ааҕарбын ордоробун. Интэрниэт киэҥ эйгэтигэр төлөппүөн нөҥүө ааҕарбар, сорох саайтар вирустар көстүөхтэрин сөп. Онтон библиотека сайтын нөҥүө эбитэ буоллар куттала суох буолуох этэ. Ааҕар дьон өссө элбиэҕэ, мин санаабар библиотекаҕа билигин дьон мэлдьи сылдьар, кэлэр курдук.",
      "  Лиля Маркова: Мин ийэм библиотекаҕа үлэлиир. Ол иһин бу идэни, библиотека эйгэтин үчүгэйдик билэбин. Онно сылдьан элбэх баҕайы кинигэни көрөөччүм, ааҕааччым, оттон сөбүлээбиппин суруттаран дьиэбэр илдьэн ааҕабын. Рекорды Гиннесса энциклопедияны, “Фантазерка Дорри” кинигэлэри сөбүлүүбүн. Бу манна Дорри диэн кыыс өйүгэр иккис олоххо олорор, ону кинигэ бүтүөҕэр дылы биһиги олохпутун кытта холбуур. Ону таһынан, араас чахчылар, историялар туһунан ааҕарбын кэрэхсиибин. Ол иһин Гиннесс рекордарын ааҕан олус элбэҕи билбитим. Саас харантыын иннинэ смарт библиотекаҕа сылдьыбытым. Кинигэ, библиотека син биир хаһан баҕарар баар буолуо. Ол эрээри электроннайга көһүөҕэ дии саныыбын. Билигин төлөпүөҥҥэ араас туһалаах сыһыарыылар бааллар. Онно эн ханнык кинигэни ааҕыаххын баҕараргын бэйэтэ билэр, көрөр.    Диана Константинова: Билиҥҥи сайдыылаах үйэҕэ билиини аҥардас Интэриниэттэн эрэ буолбакка, библиотекаҕа сылдьан эмиэ элбэҕи үөрэтиэххэ, туһаныахха сөп. Мин  алын сүһүөхтэн саҕалаан  библиотекаҕа сылдьабын. Учууталбыт уруок быһыытынан, нэдиэлэ аайы сырытыннарар этэ. Онтон ыла интэриэһиргээн бэйэм эмиэ кэлэр буолбутум.Бутэһигин смарт библиотекаҕа сылдьыбытым. Кулун тутарга кылааһынан бара сылдьыбыппыт. Библиотека киһиэхэ туһата элбэх.Онно чуумпуга олорон, мин уруок ааҕарбын сөбүлүүбүн. Ким да айдаарбат, мэһэйдээбэт.  Үчүгэйдик ыксаабакка олорон элбэҕи ааҕыахха сөп ээ. Үөрэхпиттэн ураты библиотекаҕа араас кинигэни, комикстары, көрдөөх-нардаах кэпсээннэри ааҕарбын сөбүлүүбүн. Бу кэлин көрбүт, аахпыт комиксым The Umbrella Academy. Мин санаабар,  билигин библиотекаҕа оҕолор син сылдьаллар быһыылаах.  Аныгылыы смарт библиотека курдук өссө элбиирэ буоллар.  Элбэх аныгылыы 3D, 4D кинигэ хас хардыы аайы, атыы-эргиэн кииннэригэр  баар буолуон баҕарабын.   Туяра Горохова:  Мин I кылаастан библиотекаҕа сылдьабын. Ийэм миигин оскуолаҕа киириэм иннинэ В.Г. Белинскай аатынан библиотекаҕа суруттарбыта. Билигин технология, Интэриниэт ситимэ улаханнык сайдан турар кэмигэр оҕо, дьон-сэргэ кинигэни олох аахпат буолла. Холобур, мин библиотекаҕа сылдьаммын сайдабын, тулалыыр эйгэни билэбин, элбэх ыйытыыга хоруйдары булабын. Инникитин библиотеканы маннык курдук көрөбүн: сырдык, киэҥ, элбэх этээстээх дьиэ, улахан түннүктэрдээх, үлэһиттэр бары таҥастаахтар, үөрэ-көтө көрсөллөр, араас ааҕар хостоох. Кинигэ ааҕар хостор киһи интэриэһинэн, үлэлиир эйгэтинэн, сааһынан арахсаллар. Өссө аһыыр хостоох, киһи хараҕын сынньатар, этин, көхсүн көннөрөрүгэр массажнай кириэһилэлээх курдук көрөбүн. Уонна интэриэһин тардар курдук көрүдүөр ортотугар кинигэнэн туох эмит оҥоһук оҥоруохха син этэ. Дьон кэлэ-бара хаартыскаҕа түһэрин курдук.  Кэпсэттэ Павел Ильин Билиҥҥи библиотека хайдах буолуохтааҕый?  ",
           "Лиля Маркова:",
      "Мин ийэм библиотекаҕа үлэлиир. Ол иһин бу идэни, библиотека эйгэтин үчүгэйдик билэбин. Онно сылдьан элбэх баҕайы кинигэни көрөөччүм, ааҕааччым, оттон сөбүлээбиппин суруттаран дьиэбэр илдьэн ааҕабын. Рекорды Гиннесса энциклопедияны, “Фантазерка Дорри” кинигэлэри сөбүлүүбүн. Бу манна Дорри диэн кыыс өйүгэр иккис олоххо олорор, ону кинигэ бүтүөҕэр дылы биһиги олохпутун кытта холбуур. Ону таһынан, араас чахчылар, историялар туһунан ааҕарбын кэрэхсиибин. Ол иһин Гиннесс рекордарын ааҕан олус элбэҕи билбитим. Саас харантыын иннинэ смарт библиотекаҕа сылдьыбытым.",
      "Кинигэ, библиотека син биир хаһан баҕарар баар буолуо. Ол эрээри электроннайга көһүөҕэ дии саныыбын. Билигин төлөпүөҥҥэ араас туһалаах сыһыарыылар бааллар. Онно эн ханнык кинигэни ааҕыаххын баҕараргын бэйэтэ билэр, көрөр.",
      " ",
           "Диана Константинова:",
      "Билиҥҥи сайдыылаах үйэҕэ билиини аҥардас Интэриниэттэн эрэ буолбакка, библиотекаҕа сылдьан эмиэ элбэҕи үөрэтиэххэ, туһаныахха сөп. Мин  алын сүһүөхтэн саҕалаан  библиотекаҕа сылдьабын. Учууталбыт уруок быһыытынан, нэдиэлэ аайы сырытыннарар этэ. Онтон ыла интэриэһиргээн бэйэм эмиэ кэлэр буолбутум.Бутэһигин смарт библиотекаҕа сылдьыбытым. Кулун тутарга кылааһынан бара сылдьыбыппыт.",
      "Библиотека киһиэхэ туһата элбэх.Онно чуумпуга олорон, мин уруок ааҕарбын сөбүлүүбүн. Ким да айдаарбат, мэһэйдээбэт.  Үчүгэйдик ыксаабакка олорон элбэҕи ааҕыахха сөп ээ. Үөрэхпиттэн ураты библиотекаҕа араас кинигэни, комикстары, көрдөөх-нардаах кэпсээннэри ааҕарбын сөбүлүүбүн. Бу кэлин көрбүт, аахпыт комиксым The Umbrella Academy.",
      "Мин санаабар,  билигин библиотекаҕа оҕолор син сылдьаллар быһыылаах.  Аныгылыы смарт библиотека курдук өссө элбиирэ буоллар.  Элбэх аныгылыы 3D, 4D кинигэ хас хардыы аайы, атыы-эргиэн кииннэригэр  баар буолуон баҕарабын.",
      "  Туяра Горохова:  Мин I кылаастан библиотекаҕа сылдьабын. Ийэм миигин оскуолаҕа киириэм иннинэ В.Г. Белинскай аатынан библиотекаҕа суруттарбыта. Билигин технология, Интэриниэт ситимэ улаханнык сайдан турар кэмигэр оҕо, дьон-сэргэ кинигэни олох аахпат буолла. Холобур, мин библиотекаҕа сылдьаммын сайдабын, тулалыыр эйгэни билэбин, элбэх ыйытыыга хоруйдары булабын. Инникитин библиотеканы маннык курдук көрөбүн: сырдык, киэҥ, элбэх этээстээх дьиэ, улахан түннүктэрдээх, үлэһиттэр бары таҥастаахтар, үөрэ-көтө көрсөллөр, араас ааҕар хостоох. Кинигэ ааҕар хостор киһи интэриэһинэн, үлэлиир эйгэтинэн, сааһынан арахсаллар. Өссө аһыыр хостоох, киһи хараҕын сынньатар, этин, көхсүн көннөрөрүгэр массажнай кириэһилэлээх курдук көрөбүн. Уонна интэриэһин тардар курдук көрүдүөр ортотугар кинигэнэн туох эмит оҥоһук оҥоруохха син этэ. Дьон кэлэ-бара хаартыскаҕа түһэрин курдук.  Кэпсэттэ Павел Ильин Билиҥҥи библиотека хайдах буолуохтааҕый?  ",
           "Туяра Горохова: ",
      "Мин I кылаастан библиотекаҕа сылдьабын. Ийэм миигин оскуолаҕа киириэм иннинэ В.Г. Белинскай аатынан библиотекаҕа суруттарбыта.",
      "Билигин технология, Интэриниэт ситимэ улаханнык сайдан турар кэмигэр оҕо, дьон-сэргэ кинигэни олох аахпат буолла. Холобур, мин библиотекаҕа сылдьаммын сайдабын, тулалыыр эйгэни билэбин, элбэх ыйытыыга хоруйдары булабын.",
      "Инникитин библиотеканы маннык курдук көрөбүн: сырдык, киэҥ, элбэх этээстээх дьиэ, улахан түннүктэрдээх, үлэһиттэр бары таҥастаахтар, үөрэ-көтө көрсөллөр, араас ааҕар хостоох. Кинигэ ааҕар хостор киһи интэриэһинэн, үлэлиир эйгэтинэн, сааһынан арахсаллар. Өссө аһыыр хостоох, киһи хараҕын сынньатар, этин, көхсүн көннөрөрүгэр массажнай кириэһилэлээх курдук көрөбүн. Уонна интэриэһин тардар курдук көрүдүөр ортотугар кинигэнэн туох эмит оҥоһук оҥоруохха син этэ. Дьон кэлэ-бара хаартыскаҕа түһэрин курдук.",
      " Кэпсэттэ Павел Ильин Билиҥҥи библиотека хайдах буолуохтааҕый?  ",
      "Кэпсэттэ Павел Ильин"
    ]
  },
  {
    "title": "Үрүҥ тунах ыһыаҕынан итиитик-истиҥник эҕэрдэлиибит!",
    "date": "21.06.2020",
    "url": "http://keskil14.ru/r-tunah-y-ya-ynan-itiitik-isti-nik-e-erdeliibit/",
    "raw_text": [
      "Ытыктабыллаах Сахабыт сирин олохтоохторо! Н.Е. Мординов — Амма Аччыгыйа аатынан Кэскил оҕо бэчээтин кыһатын аатыттан , түҥ былыргыттан норуоппут харыстаан илдьэ кэлбит үтүө үгэhэ — Ыhыахпыт бырааhынньыгынан бука барыгытын итиитик-истинник э5эрдэлиибит!",
      "Үрүҥ тунах ыһыаҕынан! Ил-эйэ салалыннын! Дьол-соргу тосхойдун! Быйан-байылыат олох олохтоннун! Уруй-Айхал! Уруй-Тускул!",
                                    "Хаартыскаҕа: «Ыһыах сиэдэрэй таҥаһа» күрэҕин кыттааччылара"
    ]
  },
  {
    "title": "Ысыах в MINECRAFT воссоздали участники онлайн квест-игры «Тайны Үс Хатыҥ» Детского кванториума",
    "date": "20.06.2020",
    "url": "http://keskil14.ru/ysyah-v-minecraft-vossozdali-uchastniki-onlajn-kvest-igry-tai-ny-s-haty-detskogo-kvantoriuma/",
    "raw_text": [
      "Детский технопарк «Кванториум» провели мероприятия, приуроченные празднованию национального праздника «ЫСЫАХ ТУЙМААДЫ — 2020», посвященного 75-летию Победы.",
      "Наша команда дала возможность участникам наших мероприятий окунуться в мир, где можно совмещать новые тренды технологий вместе с традициями наших предков.",
      "Вместе с нашими наставниками Детского технопарка участники уникальной квест-игры «Тайны Ус Хатын» приоткрыли завесу тайн и загадок этой местности. В заданиях квест-игры включили не только ориентировку по местности, но и были загадки, которые проверяли знания нашей молодежи об истории национального праздника Ысыах. Во время выполнения заданий участники использовали геоинформационные программы такие как: Google earth, 2 GIS.",
      "В квест-игре приняли участие из разных районов нашей республики: Мегино-Кангаласский р-н, Намский р-н, Кангаласский р-н, Нюрбинский р-н, Таттинский р-н, Усть-Алданский р-н и ГО «город Якутск».",
      "Практически самым значимым конкурсом в национальном празднике Ысыах проводится конкурс «Туйгун Түһүлгэ». Это конкурс, где выявляют лучшие и креативно оформленные локации. Но в этом году Детский технопарк решил совместить именитую игру для подростков и молодежи MINECRAFT с традиционным конкурсом «Туйгун Түһүлгэ», где любители игровой среды MINECRAFT воссоздали «Түһүлгэ» на свой лад. ",
      "В этом онлайн-конкурсе приняли участие около 40 участников из разных уголков нашей республики: Мегино-Кангаласский р-н, Намский р-н, Сунтарский р-н и ГО «город Якутск».",
      "В качестве экспертов онлайн – конкурса «Создай түһүлгэ» выступили наставники Детского технопарка «Кванториум» Николаев П.И., Саввин М.А., Романов Р.Р., и также были привлечены эксперты с ГАУ «Технопарк «Якутия» Николаев И.В. специалист по связям с инвесторами и с InDriver Борисов В.В. моушн-дизайнер.",
      "Источник: kvantorium.yakutia"
    ]
  },
  {
    "title": "Самаан сайын кэлбитинэн! Үрүҥ тунах ыһыаҕынан!",
    "date": "20.06.2020",
    "url": "http://keskil14.ru/samaan-sajyn-kelbitinen-r-tunah-y-ya-ynan/",
    "raw_text": [
      " Самаан сайын кэлбитинэн! Үрүҥ тунах ыһыаҕынан! Эбээ Уйусхаана эһиэхэ анаан ыһыах, Үрүҥ Айыы Тойон суолтатын, сахалыы сиэр-майгы туһунан быһаарар. ",
      "Ыһыах ",
      "Ыһыах —  күн ууһун, айыы аймаҕын дьоно бары бэлиэтиир олус былыргы туом. Ыһыах сайын кэлбитин эрэ уруйдуур бырааһынньык буолбатах. Ыһыах — үрдүкү өй. Атыннык эттэххэ, өйү-санааны бэйэҕэ бигэргэтии, үчүгэйи тардыы. Күн ууһа, айыы аймаҕа орто туруу дойдуну иччилии киирбитин өйдүүр-саныыр туома. Орто дойду алгыс былытынан өрө көтөҕүллэр.  Оччоҕо аллараа дойдуттан, хараҥаттан, куһаҕантан тэйэбит, үөһээ дойдуга, айыыларга чугаһаан биэрэбит.",
      "Бэс ыйа — Үрүҥ Айыы Тойон ыйа",
      "Айхал! Айхал! Айхал! Аан дойдуну Айан-тутан оҥорбут, Айыы киһитин тэһииннээбит, Күн киһитин Көхсүттэн көҥтөстөөбүт, Үүт-аас бэйэкэлээх, Үүт-таас олбохтоох, Үкээр куйаас тыыннаах Үрүҥ Айыы Тойон Бэттэх көрөн мичик гынна!",
      "Үрүҥ Айыы Тойон ",
      "Үрүҥ Айыы Тойон туох баар төрдүн барытын айбыт күүс —  киһини, сири, сулустары, кыыллары. Киниттэн ордук сүдү күүс суох. Бу күүс киһиэхэ үтүө эрэ өттүнэн дьайар. Аан дойду бүтүннүү Үрүҥ Айыы Тойон алгыһынан көтөҕүллэн турар дииллэр. Үрүҥ Айыы Тойон айыы суолугар саамай үрдүкү тохсус халлааҥҥа олорор. Кини наар күөҕүнэн чэлгийэ турар дойдулаах. Манна хаһан да кыһын, тымныы диэн  кэлбэт. Үрүҥ Айыы Тойон айыы тоҕус халлаанын айан баран, уолаттарын, кыргыттарын — 35 биис ууһун — сир-дойду дьолун тутан олорун диэн орто дойдуга олохсута түһэрбит.  Күн ууһа, айыы аймаҕа  орто дойдуну иччилиир, тулатыгар баары барытын харыстыыр,  олох уйгутун оІорор,  үүннэрэр ытык аналбыт  итинник үөскээбитэ.",
      " Айыы оҕотугар кэс тыл ",
      "Тукаларыам! Бэс ыйын саамай алгыстаах, сылаас, сырдык кэмигэр сайыҥҥы сынньалаҥҥыт саҕаланар. Сайыны туһалаахтык атаараргытыгар сиэрдээх буолуу  улахан суолталаах. Айыыларгын санаан «Дом!» диэ. Күн аайы туох эрэ саҥаны, сонуну, кэрэни булан көрө сатаа. Кыра да буоллун. Хоһоонно аах, хартыынаны болҕойон көр, уруһуйдаа, муусуката, ырыата иһит, ыллаа! Күнү бэлиэтии көр. Үлэҕэ, үөрэххэ санааҕын уур. Үлэлээн, үөрэнэн астыныыны бил. Тиискин сарсыарда аайы сууна сырыт. Илиигин суун. Утуйаары сытан айыыларгын санаан «Дом!» диигин. Кинилэр түүн салгын куккун харыстыыллар. Ыарахаҥҥа түбэстэххинэ кэҥээн биэр. Саха санаатынан кэҥээн, салайынан биэрэр үгэстээх. Сэргэх буол! Дьайҕа буол!",
      "Дойдугуттан туттарыллан, Сиртэн ситимнэн. Эллэй эһэбит Эппитин курдук Итэҕэллээх буол, Алампа убайбыт Баҕарбытын курдук Кырдьыгы тутус, Өксөкүлээх Өлөксөй Үөрэппитин курдук Үөрэҕи баһылаа! Туску! Туску! Туску!",
                               " "
    ]
  },
  {
    "title": "Быйыл  АГИКИ-га хаһааҥҥытааҕар да элбэх бүддьүөт миэстэтэ көрүлүннэ",
    "date": "18.06.2020",
    "url": "http://keskil14.ru/byjyl-agiki-ga-ha-aa-ytaa-ar-da-elbeh-b-dd-t-miestete-k-r-l-nne/",
    "raw_text": [
      "Бүгүн АГИКИ ректора Саргылана Игнатьева, ону таһынан кафедра салайааччылара, быйылгы үөрэх хамыыһыйата хайдах үлэлиирин, хас бүддьүөт миэстэтэ баарын, ханнык саҥа идэлэр баар буолбуттарын “zoom”  нөҥүө суруналыыстарга  кэпсээтилэр.",
      "Арктикатааҕы култуура уонна искусство институтугар үөрэххэ киирии  докумуонун бэс ыйын 19 күнүттэн атырдьыах ыйын 3 күнүгэр диэри тутуоҕа.  Атырдьах ыйын 4 күнүттэн туттарсааччылар айар дьоҕурдарын көрүү саҕаланыаҕа.",
                "Быйыл Российскай Федерация бүддьүөтүттэн уонна өрөспүүбүлүкэбит үбүлүүр миэстэтин ахсаана урукку сыллардааҕар эбилиннэ. Ол курдук, 21 хайысхаҕа федеральнай үптэн көрүллэр 173 миэстэ баар — 124 күнүскү, 49 кэтэхтэн үөрэнэргэ. Өрөспүүбүлүкэ бүддьүөтүттэн — 47 миэстэ. Ааспыт сылы кытта тэҥнээтэххэ, барыта икки бүк кэриҥэ элбээтэ– диэн ректор Саргылана Игнатьева бэлиэтээтэ.",
      " Докумуону тутар хамыыһыйа: «Эбии төлөбүрдээх үөрэххэ 50 %  чэпчэтиинэн туһаныахха сөп. Ол туһунан сиһилии үлэ чааһын кэмигэр билсиҥ.  Биһиэхэ үөрэххэ киири БКЭ-н орто баала 40.  Айар дьоҕур эксээмэнэ 50 баал. Ону таһынан үөрэххэ туттарсааччы портфолиолаах буоллаҕына, эбии 10 баал эбиллэр-диэтэ.",
           "Институт Саха сиригэр тэриллибитэ быйыл 20 сылын туолар. Бу сыллар тухары кэҥээн-сайдан, билигин Саха сирин эрэ буолбакка, Уһук Илин федеральнай уокурук Арктика регионун бүтүннүү хааччыйар үөрэх кыһата буолла. Быйыл республика тас өттүттэн: Камчаткаттан, Чукоткаттан, Хабаровскай, Красноярскай, Амур уобалаһыттан абитуриеннар туттарсарга баҕалаахтарын биллэрбиттэр. “Цифровой дизайн”, “Актерское искусство”,  “Социально-культурная деятельность” “Народная художественная культура” курдук идэлэр ордук сэҥээриини ылалларын эттилэр. ",
      "АГИКИ-ка артыыс, дизайнер, худуоһунньук, ювелирнай оҥоһуктары оҥорор  маастар, графика, хореография, вокал, музыка, фольклор араас хайысхаларын, култуура эйгэтигэр салайааччы, продюсер, маассабай тэрээһини сүрүннээччи, ону таһынан библиотека үлэһитэ, информатик-программист, музеолог, искусствоны, култуураны чинчийээччи идэтин баһылыахха сөп.",
           "Ону таһынан маннык саҥа хайысхалар баар буоллулар:",
      "Магистратураҕа уонна аспирантураҕа:",
      "Атырдьах ыйын 17 күнүгэр диэри хамыыһыйа үлэтин  түмүктүөҕэ. Докумуоннары «электронно»  хайдах туттараргытын agiki.ru сайт нөҥүө  сиһилии билсиҥ. Айар куттаах биир бастыҥ үөрэх кыһатыгар туттарсыан баҕалаахтар бу ссылканы киирэн көрүҥ:",
      "http://agiki.ru/sdelaj-svoj-talant-professiejpostupaj-v-agiki",
      "www.instagram.com/p/CBEyUvpI29m/?igshid=396q5ur9crqy"
    ]
  },
  {
    "title": "Сахаяна Семенова: “Сайыҥҥы сынньалаҥы туһалаахтык атаарыахха”",
    "date": "11.06.2020",
    "url": "http://keskil14.ru/sahayana-semenova-sajy-y-synnala-y-tu-alaahtyk-ataaryahha/",
    "raw_text": [
      "Сахаяна Семёнова, Үөһээ Бүлүү улууһун Далыр нэһилиэгин орто оскуолатын ахсыс кылааһын үөрэнээччитэ. Кини араас сибэккилэри, оҕуруот арассаадаларын, оннооҕор дьаабылыканы, мандарины, лимону, гранаты олордон бириэмэтин туһалаахтык атаарар. ",
      "— Биһиги Семеновтар дьиэ кэргэн алтабыт. Аҕам баһаарынай чааска начальнигынан, ийэм “Тускул” оҕо уһуйааныгар үлэлииллэр. Эдьиийим Сандаара тохсус кылааһы, балтым Сайыына үһүс кылааһы ситиһиилэхтик бүтэрдилэр. Саамай кырабыт Егорка, кини үс саастаах.",
                "Үөрэхпэр  үчүгэйбин, оскуоланы бүтэрдэхпинэ юрист эбэтэр геолог буолуохпун баҕарабын. Иллэҥ кэммэр тик-токка араас видеолары уһулабын, sem_sa_8008 — подпискаланаарын.",
      "Сайын араас сибэккилэри, оҕуруот аһын үүннэрэрбин сөбүлүүбүн. ",
           "Арассаадаларым  сиэмэтин эбээм Вера Саввична биэрэр. Ону таһынан, бэйэм дьаабылыка, мандарин сиэтэхпинэ сиэмэтин хатардан олордооччум. Эбээм уонна учууталым Евдокия Егоровна хайдах сөпкө оҕуруоту көрөргө сүбэлииллэр. ",
      "Быйыл учууталым лимон, гранат арассаадатын биэрбитэ, ону кашполарга көһөрөн хоспор ууран көрө сылдьабын.",
           "Арассаадаларбын саамай күн көрөр сиригэр түннүккэ үүннэрэбин. Быйыл эбээм Раиса Никитична салгын ыраастыыры биэрбитэ олус туһалаата. Сибэккини туохтааҕар да ордорорбун билэн, кылааһым салайааччыта Марианна Владимировна петуния араастарын, астра,бархатцы биэрдэ, аҕам клумба оҥортоото. ",
                "Онтон күһүн оскуолаҕа барарбар, ийэм учууталларбар  бу маннык сибэкки дьөрбөтүн оҥорон биэриэҕэ.",
           " Бу курдук, мин сөбүлүүр дьарыкпын дьоннорум, учууталларым өйүүллэриттэн мин олус үөрэбин. Бэйэм саастыылаахтарбар, сайыҥҥы сынньалаҥы туһалаахтык атаарыахха диэн ыҥырабын.",
      "О5олоор, онтон эһиги сайын тугу гынаҕыт? Биһиэхэ суруйуҥ, бэйэҕит сөбүлүүр дьарыккытын кэпсээҥ.",
      "Кэпсэттэ, Зинаида Григорьева",
      " "
    ]
  },
  {
    "title": "Кэскил» оҕо хаһыата Россия таһымнаах «Оҕолор уонна күн» куонкурус иһинэн хаартыска күрэҕин биллэрэр!",
    "date": "10.06.2020",
    "url": "http://keskil14.ru/keskil-o-o-ha-yata-rossiya-ta-ymnaah-o-olor-uonna-k-n-kuonkurus-i-inen-haartyska-k-re-in-billerer/",
    "raw_text": [
      "Уйгу-быйаҥ, үрүҥ тунах ыһыахтар кэрэ кэмнэрэ чугаһаата!",
      "Саха дьоно-сэргэтэ түҥ былыргыттан үрүҥ күнү үрдүктүк тутар, сүгүрүйэр. Кылгастык кэлэн ааһар самаан сайыммытыгар күн саамай уһуннук тыган турар кэмигэр сарсыардааҥҥы саһарҕаны уруйдаан-айхаллаан көрсөр, сиэр-туом толорон, күүс-уох ылар, ыраастанар. Итини барытын оҕолорбут, сиэннэрбит, кэнчээрилэрбит көрө-истэ сылдьаллар, сүрэхтэригэр-быардарыгар иҥэрэ, саха буолалларынан киэн тутта улааталлар.",
      "Муҥура суох киэҥ далааһыннаах фантазиялааҕытын холбообут «Мин үрүҥ күнүм» диэн ыһыах тиэмэтигэр сыһыаннаах хаартыскаларгытын 89841129951 нүөмэр ватсабыгар ыытаргытын күүтэбит.",
      "Күрэс усулуобуйата:",
      "☀️Бэс ыйын 10-23 күннэригэр диэри үлэлэри тутабыт. Хаартыскалар @keskil.news угуллуохтара, куоластааһын онно ыытыллыаҕа.",
      "☀️ Сахалыы таҥастаах-саптаах буолуу, ыһыах малын-салын туһаныы сыаналанар. Хаартыска хаачыстыбата тупсаҕай буолуута ирдэнэр.",
      "☀️ I-XI кылаас оҕолоро биирдиилээн эбэтэр кэлэктиибинэн кытталлар.",
      "☀️ Хас биирдии кыттааччы уонна кэлэктиип @keskil.news Инстаграм сирэйигэр сурутуулаах буолуохтаах. Ону тэҥэ 2020 сыл II аҥаарыгар «Кэскил» хаһыакка суруппут скриншоккутун тэҥҥэ ыытаргытын умнумаҥ. Сурута илик эбит буолларгыт https://podpiska.pochta.ru/press/%D0%9F4344 ссылканан киирэн онлайн сурутуҥ.",
      "Түмүк бэс ыйын 24 күнүгэр тахсыа. Кыайыылаахтары дьүүллүүр сүбэ быһаарыа (I-V, VI-XI кылаастарга биирдии кыайыылаах). Көрөөччү биһирэбилин ылбыт кыттааччы куоластааһын түмүгүнэн биллиэ. Хас биирдии кыттааччы сертификат тутуо. Кыайыылаахтар Россия таһымнаах грамоталарынан, өйдөбүнньүк бэлэхтэринэн наҕараадаланыахтара."
    ]
  },
  {
    "title": "“Быраһаай, оскуолам!” ырыа өрөспүүбүлүкэ үрдүнэн 27-с сылын дуораһыйда",
    "date": "25.05.2020",
    "url": "http://keskil14.ru/byra-aaj-oskuolam-yrya-r-sp-b-l-ke-rd-nen-27-s-sylyn-duora-yjda/",
    "raw_text": [
      "Бу дьыл-хонук диэни аахсыбат хит ырыа хас биирдии оскуоланы бүтэрээччи сүрэҕин-быарын ортотунан ааспыта буолуо. Номнуо 27 сыл тухары араас көлүөнэ ыччат «Бүтэһик чуораан» күнүгэр үөрүү-дьол, ону кытта санньыар санаа аргыстаах ыллаан-туойан кэллэ, өссө да ыллыа турдаҕа…",
      "Оскуоланы кытта быраһаайдаһан, оҕо саастыын арахсан, бүтэһик чуорааны чугдаардар күн хас биирдии киһиэхэ олус долгутуулаах, хаһан да хатыламмат уонна умнуллубат. Оннук иэйииттэн саҕыллан үөскээбит кэрэ ырыа матыыбын ааптара, толорооччута Николай Андросов буоларын бары бэркэ диэн билэбит. Кини билигин П.Н. уонна Н.Е.Самсоновтар ааттарынан Хатас орто оскуолатыгар муусука учууталынан үлэлии-хамсыы сылдьар. Николай Михайлович бүгүҥҥү чаҕылхай күҥҥэ сыллары уҥуордаан, сүрэҕинэн, санаатынан ол кэмнэргэ тиийэн, үөрэммит оскуолатын, учууталларын, доҕотторун, «Бүтэһик чуораанын» ахтан-санаан ааста:",
      "Ырыа хайдах үөскээбитэй?",
      "– Мин оҕо сааһым Уус Алдан улууһун Сыырдаах бөһүөлэгэр ааспыта. 1993 сыллаахха оскуоланы бүтэрэрбитигэр кылааспытыгар 17 этибит. Олус доҕордуу, иллээх сыһыаннаах буоларбыт. «Быраһаай, оскуолам!» ырыа оскуоланы бүтэрэр сылбытыгар үөскээбитэ. Оччолорго бүтэһик чуорааҥҥа аналлаах саамай биллэр ырыа «Умнуллубат онус кылаас» диэн этэ. Биһиги 11 кылаастар буоллахпыт дии… Соччо барсыбат курдук санаан, бэйэбитигэр сөптөөх ырыаны айарга быһаарыммыппыт. Кылааһынньыгым Григорий Тарскай тылын суруйбута, мин матыыбын айбытым. «Бүтэһик чуораан» хит буолуо диэн санаан да көрбөтөх буоллахпыт.",
      "“Бүтэһик чуорааммытыгар” сүрэхтэммитэ",
      "–Аан бастаан бэйэбит бырааһынньыкпытыгар кылааһынан ыллаан сүрэхтээбиппит. Доҕотторум бары хос ырыатын ыллаан миэхэ көмөлөспүттэрэ. Ол күн наһаа былыттаах күн буолбута. Ардах түһүүһү диэн декорациябытын барытын оскуола саалатыгар киллэрээри сырыттахпытына, хара былыттар сыыйа астыйан, күммүт күлүмүрдээн көрөн кэлбитин наһаа дьэҥкэтик өйдөөн хаалбыппын.",
      "Иэйиини романтика саҕара",
      "– Оччотооҕу тыа сирин оҕолоро айылҕалыын ыкса алтыһан, үлэҕэ эт илиибитинэн эриллэн улааттахпыт. Ол да иһин олох очурдарыттан толлубат эр санаалаахпыт, кистэлэҥ кыахтаахпыт буолуо. Кылааспыт уолаттара бары кэриэтэ матасыыкыллаах этибит. Дэриэбинэни, алаастары биир гына көтүтүү бөҕө буоларбыт. Ити барыта романтика дэнэр буоллаҕа дии. Ол түмүгэр үйэлээх ырыалар үөскээбиттэрэ. Ол курдук «Доҕорун сүтэрбит туруйа», «Мин таптыыр, эрэнэр эрэлим», «Сыырдаах эбэм барахсан» суруллубуттара.",
      "Оскуоланы бүтэрээччилэр, төһө да ыарахан кэмнэр сатыылааталлар, санааҕытынан күүстээх буолуҥ! Эксээмэннэргитин ситиһиилээхтик туттаран, талбыт идэҕитигэр киирэн, дойдугутугар туһалаах дьон буола үүнэргитигэр баҕарабын!",
      "Быраһаай, оскуолам!",
      "Бүтэһик чуорааны тыаһатан, Оскуола дьиэбиттэн тэйдэҕим, Өссө биир үктэли дабайан, Олох киэҥ аартыгар үктэнним.",
      "Хос ырыата:",
      "Быраһаай оскуолам, Быраһаай, быраһаай! Кыталык буоламмын, Көтөбүн мин алааспыттан, алааспыттан.",
      "Өйдүүбүн суумкабын сүгэммин Маҥнайгы кылааска киирбиппин, Билии киэҥ аартыгар атаарбыт Кырдьагас мин эбэм алгыһын.",
      "Хос ырыата.",
      "Өйдүүбүн сибэкки тутуурдаах Маҥнайгы чуорааҥҥа кэлбиппин, Кулгаахпар бу баардыы иһиллэр Маҥнайгы чуорааным чугдаарар!",
      "Хос ырыата.",
      ""
    ]
  },
  {
    "title": "Союз во имя будущего! От перемен к развитию.",
    "date": "19.05.2020",
    "url": "http://keskil14.ru/soyuz-vo-imya-budushhego-ot-peremen-k-razvitiyu/",
    "raw_text": [
      "Союз детских общественных объединений Республики Саха (Якутия) – правопреемник Якутской областной пионерской организации поздравляет ветеранов и организаторов детского движения с Днем пионерии! В этом году  исполняется 98 лет со дня основания Всесоюзной пионерской организации имени В.И.Ленина.  ",
           "С днем пионерии, дорогие друзья, союзники, коллеги!",
      "19 мая – это возможность заглянуть в прошлое… Это день, когда мы с теплом и благодарностью вспоминаем про наше пионерское детство. Это не просто дата в калейдоскопе  детского движения, а целая история и традиции, которые заложили твердый фундамент и задали правильный вектор в создании современного мира детства!",
      "Каждый вами прожитый день, каждое организованное яркое событие, каждая детская судьба, оказавшаяся в ваши руки, не забудется никогда. В жизни пионервожатого и педагога-организатора нет простых и обычных дней. Ведь нас каждодневно окружают самые искренние, добрые, инициативные, смелые и красивые мальчишки и девчонки.",
      "От нашего с вами внимания, азарта, энергии и фантазии зависит их судьба, далекий путь каждого якутянина.  От нашей смелой инициативы и уверенных поступков складывается дальнейшая судьба детского движения Якутии. Мир, в котором живем, создаем мы только сами…",
      "Спасибо каждому ветерану, вожатому, педагогу. Благодарность каждой детской организации, далеким и ближним, большим и малым! Тем, кто проложил первый путь и тем, кто присоединился только в начале учебного года. В нашей команде нет чужих и нелюбимых, ведь мы – одна семья, мы – опора и надежда наших детей!",
      "Время вносит коррективы… Меняется мир, меняются люди. Реализуются различные программы, создаются новые проекты, обновляются организации. Но содержание нашей работы и ценности остаются прежними. Все наши дела, стремления, идеи за Добро, Родину и за Справедливость!",
      "С праздником! С Днем тех, кто всегда верит в чудеса и свершает подвиги! Мы вас очень любим, ценим, уважаем!",
      "С наилучшими пожеланиями, председатели Союза детских общественных объединений Республики Саха (Якутия): Нина Барашкова (с 1989 по 1996 год); Александр Дмитриевич (с 1997 по 2000 и 2003 по 2011 год); Ульяна Булдакова (с 2001 по 2002 год); Геннадий Охлопков (с 2012 по настоящее время).",
                "Информационная служба ",
      "Ресурсного центра молодежных и детских ",
      "общественных объединений Республики Саха (Якутия)",
      "телефон/факс: 8(4112) 42-03-79"
    ]
  },
  {
    "title": "“Кэскил” («Бэлэм буол») төрөөбүт күнүнэн бастыҥ эҕэрдэ” күрэх айар дьоҕурдаахтары түмтэ",
    "date": "15.05.2020",
    "url": "http://keskil14.ru/keskil-belem-buol-t-r-b-t-k-n-nen-basty-e-erde-k-reh-ajar-do-urdaahtary-t-mte/",
    "raw_text": [
      "Бүгүн “Кэскил” (“Бэлэм буол”) төрөөбүт күнүн бэлиэтиибит. Үс хонуктааҕыта эрэллээх ааҕааччыларбытыгар, эдэр кэрэспэдьиэннэрбитигэр “Кэскилгэ” бастыҥ эҕэрдэ” диэн айар күрэһи биллэрбиппит. Кыттааччылар: оҕолор, учууталлар, пост салайааччылара, бибилэтиэкэрдэр, төрөппүттэр.  ",
      "Балаһыанньа быһыытынан, ким туох дьоҕурдааҕынан, тугу баҕарар толкуйдуура көҥүл. Баҕар, ыллаан дьиэрэтиэн, үҥкүүлээн дайыан, ону видеоҕа уһулан, Инстаграмҥа #кэскилтөрөөбүткүнүнэн диэн хэштеги туруоран, @keskilnews диэн бэлиэтээн угуохтаах. Хомоҕой тыллаах хоһоон суруйан холонуон сөп.",
      "Кылгас кэм иһигэр эрэллээх доҕотторбут тапталлаах хаһыаттарын эҕэрдэлээн, хоһоон эгэлгэтин суруйан ыыттылар. Сорохтор видео уһуллулар, ону хаартысканан киэргэттилэр, ыллаатылар-үҥкүүлээтилэр. Ааҕааччыларбыт айар кыахтара муҥура суоҕун, дьоҕурдара, таһымнара үрдүгүн көрдөрдүлэр. Күрэскэ кылааһынан, бөлөҕүнэн, бүтүн оскуоланан кыттыбыттарын, түмсүүлээхтэрин, кэскиллээхтэрин кэрэхсээтибит.",
      "КҮҮКЭЙ, СУНТААР",
      "Сунтаар улууһун Күүкэй орто оскуолатын “Кустук” пресс-киинэ өрүү инники күөҥҥэ сылдьар. Пост салайааччылара, уһуйуллааччылара эҕэрдэлэрин видеоҕа уһуллулар, ырыанан доҕуһуоллаатылар. Өссө минньигэс туорду астаан соһуттулар.",
           "БОРОНУК, ДЬААҤЫ",
      "“Боронук, Дьааҥы” диэн илии баттааһыннаах оҕолор суруйууларын мэлдьи биһириибит, айар үлэлэрин сэргиибит. Пост эдэр кэрэспэдьиэннэрэ эрэдээксийэ ыытар тэрээһиннэригэр өрүү көхтөөхтүк кытталларын хайгыыбыт. Кинилэр ханнык баҕарар сорудаҕы, сып-сап курдук, бэрт түргэнник уонна тупсаҕайдык толороллор. Ол диэки төһө да сибээс мөлтөҕүн иһин, хаһыаты кытта ситимнэрин хаһан да быспаттар. Иккис зонаҕа сурутуу сыаната ыараханын аахсыбаттар, оҕо хаһыатын үрдүк суолтатын өйдүүллэр, сыаналыыллар. Боронуктар аныгылыы киэптээх фотозонаны оҥорон таһаардылар, ол таһыгар бүгүн күнү быһа оҕолор, учууталлар видеонан эҕэрдэлэрин уһулуохтара, хаартыскаҕа түһэрэн, “Кэскиллээх” күннэрин үйэтитиэхтэрэ.«Кэскилгэ» аналлаах инстаграм-фотозона.",
           "КЭБЭЭЙИ",
      "Кэбээйи орто оскуолатын үөрэнээччилэрэ хаһыакка өрүү суруйтараллар, бэчээттэнэллэр, куонкурустарбытыгар көхтөөхтүк кытталлар.",
           "Оҕо аймах үөрэ күүтэр, Ийэ-аҕа биһирээн ааҕар, Саҥаны-сонуну суруйар Тапталлаах хаһыаппыт «Кэскил”. Дойду араас муннугуттан Элбэх оҕону түмэ тардан, Баай-талым кэпсээҥҥинэн Дьон сэҥээриитин ылаҕын. Араас дьэрэкээн ойууларгын Кэрэхсии да көрөбүт, Толкуйдатар оонньууларгын Үөрүүнэн суоттуубут. Тэттик үгүс хоһооннору, Уһун даҕаны кэпсээннэри, Үлүскэннээх үһүйээннэри Умсугуйан да ааҕабыт. «Кэскиллиин” биһи бииргэ Саҥаны, сонуну билэбит, Элбэххэ да үөрэнэбит, Дьоҕурбутун сайыннарабыт. Тапталлаах хаһыаппытыгар Хас сыл ахсын тупсан, Сайдан, кэҥээн иһэргэр, Үөрүүлээх күҥҥэр баҕарабыт. Сайаана Терехова, V кылаас, «Дьоҕур» эдкорпост. Кэбээйи",
           "Кэрэҕэ кынаттыыр, Күннэтэ кэтэһэр “Кэскил” хаһыаты Төрөөбүт күҥҥүнэн! Былыргыны-билиҥҥини Билиэм этэ диэн “Кэскили” кэтэһэбин, Долгуйа күүтэбин. Араас сыһыарыылардаах, Нууччалыы да таһаарыылаах “Кэскил” хаһыакка Эҕэрдэбин ыытабын. Сандаара Софронеева, V кылаас. “Дьоҕур” эдкорпост. Кэбээйи.",
      "БАППАҔААЙЫ, БҮЛҮҮ",
      "Бүлүү улууһун М.А. Алексеев аатынан Баппаҕаайы оскуолатыгар “Көмүс бөрүө” пресс-киин айымньылаахтык үлэлиир. Салайааччы – Людмила Сергеевна Тарасова. Айар бөлөх бэртээхэй видеоны ыытаннар, айар күрэс бастакы хараҥаччыларыттан биирдэстэрэ буоллулар.",
           "АБАҔА, ӨЛҮӨХҮМЭ",
      "“Бэлэм буол” хаһыат бастакы редактора Архип Кудрин-Абаҕыыныскай аатын сүгэр Абаҕа орто оскуолата (Өлүөхүмэ) хаһыаты кытта ситимин быспат. Киэн туттар биир дойдулаахтарын аатын үрдүктүк туталлар, редакция тэрээһиннэригэр мэлдьи көхтөөхтөр. Салайааччы – Раиса Иннокентьевна Уйгурова.",
      "ОРОҺУ, ҮӨҺЭЭ БҮЛҮҮ",
           "Эйигин оҕо-аймах Үөрэ-көтө аахтыннар. Улахан да дьон сэҥээрдиннэр. Эйигиттэн элбэх билиини ыллыннар. Ааҕа үөрэниэххэ наада, Оччоҕо элбэҕи билэбит. Оҕолор хаһыакка суруйа үөрэнэллэр. Билиини сайыннарар “Кэскил” хаһыакка махтанабын!  Арчылаана Васильева, Ороһу орто оскуолатын III кылааһын үөрэнээччитэ. Үөһээ Бүлүү.",
      "Кэрэ кэпсээн кэһиилээх, сойбот сонуннаах “Кэскил” хаһыаты кэрэхсиир, арахсыспат аргыс, кэтэһиилээх доҕор оҥостор ааҕааччыларбытыгар, эркин курдук эрэллээх учууталларбытыгар, бибилэтиэкэрдэрбитигэр, төрөппүттэргэ, эбээлэргэ, эһээлэргэ барҕа махтал тылларын, баҕа санаа бастыҥын аныыбыт. Эһиги баар буолаҥҥыт хаһыат инникилээх! Эһиги баар буолаҥҥыт кэнчээри ыччаппыт айар-суруйар, ааҕар, толкуйдуур дьоҕура сайдар саргылаах.    ",
      "Үлэлэри ыам ыйын 17 күнүгэр диэри keskilpress@mail.ru почтанан эбэтэр 89142233574 нүөмэргэ бассаабынан тутабыт.",
      "Эҕэрдэлэр саайтка, @keskilnews Инстаграмыгар тахсыахтара. Бастыҥнары Дьүүллүүр сүбэ быһаарыаҕа. Кыайыылаахтар өйдөбүнньүк бирииһинэн, грамотанан наҕаарадаланыахтара. Кыттааччыларга барыларыгар туоһу суруктары ыытыахпыт.",
      "Ааптар: Айыына Ксенофонтова"
    ]
  },
  {
    "title": "«Сомоҕо» түмсүү Улуу Кыайыы 75 сылын дьоһун бырайыактаах көрсөр",
    "date": "08.05.2020",
    "url": "http://keskil14.ru/somo-o-t-ms-uluu-kyajyy-75-sylyn-do-un-byrajyaktaah-k-rs-r/",
    "raw_text": [
      "Флешмоб уонна акция үйэтигэр дьоһун, дириҥ ис хоһоонноох үлэлэр, кэрэхсэбили ылар бырайыактар бааллара киһини үөрдэр. Үөһээ Бүлүү улууһун «Сомоҕо» оҕо уопсастыбаннай түмсүүтэ Улуу Кыайыы 75 сылын дьоһун бырайыактаах көрсөр. Кыайыыны уһансыбыт сырдык ааттары үйэтитии оҕо уопсастыбаннай хамсааһынын ытык иэһэ, үлэтин сүрүн хайысхата буоларын өссө биирдэ дакаастаата.",
      "Оҕолор «Ийэ сүрэҕэ – саллаакка» уонна «Хос эһэм – киэн туттуум» диэн ааттаах өйдөбүнньүк кинигэлэри таһаардылар. Онтон карантин кэмигэр дьиэҕэ хааллан олорон, ону сыныйан, бэрийэн, салайааччыларын (С.Л.Ильина уонна А.Г.Николаева) тэрийиилэринэн бэчээттээн барыбытыгар билиһиннэрдилэр. «Кинигэлэрбитин «Мин үтүө көҕүлээһиним» диэн улууспут баһылыга тэрийбит гранын куонкуруһугар кыттан, харчынан өйөбүл ылан таһаардыбыт»,- диэн киэн тутта кэпсээтилэр. Кинилэр «Россия ийэлэрэ» бүтүн Россиятааҕы уопсастыбаннай хамсааһын «Ийэ өлбөөдүйбэт, өлбөт-сүппэт хорсун быһыыта» дьаһалга кыттыһан, «Кыайыы волонтердара» диэн ааттанан, үөрэх дьыла саҕаланыаҕыттан матырыйааллары хомуйан саҕалаабыттар.",
      "«Ийэ сүрэҕэ – саллаакка» диэн үлэни толорорго сэриигэ оҕолорун, хорсун-хоодуот уолаттарын, сүтэрбит Ытык ийэлэр аймахтарын, дьоннорун кытта көрсөн сэһэргэспиттэр, матырыйааллары хасыһан, мусуойдарга сылдьан историяны сураспыттар. Саллаат фронтан суруктарын, хаартыскаларын, ордон хаалбыт малларын кытта билсибиттэр. «16 нэһилиэк кинигэҕэ анаан матырыйаалллары түмэн ыыппыттара ордук улахан көмө буолла»,- диэн кэпсииллэр. Сомоҕолор кинигэҕэ барыта 40 ийэ аатын-суолун сураһан, чуолкайдаан киллэрбиттэр. Кинилэр эйэлээх халлаан туһугар анаммыт олохторо умнуллубаттык үйэтийдэ диэн үөрүүлэрин үллэстэллэр. Салгыы мунньубут, устубут матырыйаалларынан сүрдээх үчүгэй сюжет оҥорон,  «Саха» НКИ ханаалга киэҥ эйгэҕэ таһаарбыттар. Маныаха, олохтоох «Хотун Бүлүү» тэлэбиидьэнньэ оҕолор саҕалааһыннарын өйөөбүтэ хайҕаллаах.",
      "Ордук Харбалаах нэһилиэгиттэн биэс бииргэ төрөөбүт ини-бии Федоровтар дьылҕалара киһи хараҕар хатанар, дууһатын долгутар. Уолаттар утуу-субуу бастакы бэбиэскэни тутан, Моччой алаастарыттан эргиллибэттии аттаммыттара ааҕыахха, саныахха ыарахан. Эдэр дьон, иккис убайдарыттан ураты, ыал буолбакка, дьиэ-уот тэриммэккэ, олох кэрэтин билбэккэ, Улуу сэриигэ сырдык кэскил туһугар олохторун анаабыттара, геройдуу сэрии толоонугар охтубуттара аныгы көлүөнэ ыччакка элбэх санааны үөскэтэр. Хас нэһилиэк, оройуон аайыттан сахабыт уолаттара, саллаат буолан, Ийэ сирдэрин көмүскүү атаммыттара, көҥүл олох иһин киирсибиттэрэ биһигини үтүөҕэ, хорсун быһыыга кынаттыахтаахтар…",
      "«Хос эһэм – киэн туттуум» кинигэҕэ анаан, 125 эссе киирбититтэн 26 бастыҥ үлэни талан хомуурунньукка бэчээттээбиттэр. Оҕолор хос эһэлэрин туһунан кинилэр тус ахтыыларыгар, эһэлэрин, эбэлэрин, төрөппүттэрин кэпсээннэригэр олоҕуран, матырыйаал оҥорон биэрбиттэр. Хорсун быһыыларын, бойобуой мэтээллэрин ордук сиһилии сырдаппыттар. Оҕолор үлэлэрин аахтахха, буойун хос эһэлэрин үтүө ааттара кинилэр дьиэ кэргэннэригэр, аймахтарыгар өлбөт-сүппэт өйдөбүл буолан, ыччаты иитиигэ, саҥа кэм сайдыытын түстүүргэ сирдьит буолара саарбахтаммат.",
      "«Мин эһэбин хаһан да көрбөтөҕүм, ол эрээри кини туһунан элбэҕи билэбин. Эһэм туһунан миэхэ аҕам, ийэм, эбэм кэпсииллэр. ϴссө улахан убайдарым эһэлэрин кытта убаһалары аһаталларын, миинэллэрин кэпсииллэр. Кинилэр улахан буолан, эһээ сымнаҕас илиитэ төбөлөрүн имэрийэрин билбиттэр. Эһээ, мин бүгүн эйиэхэ эҕэрдэ ыытыахпын баҕарабын. Сотору эн уһансыбыт Улуу кыайыын 75 сыла буолуоҕа. ϴрөгөйдөөх үбүлүөйү көрсө мин быйыл оскуолаҕа киирдим», – диэн суруйбут Дүллүкү орто оскуолатын I кылааһын үөрэнээччитэ, кыайыыны, эйэлээх олоҕу кэрэһэлиир сырдык ааттаах киһичээн Замир Захаров.",
      "Маны таһынан «Ытыктыыбыт, сүгүрүйэбит, махтанабыт» диэн улуустааҕы хоһоон айааччылар куонкурустарын тэрийбиттэр. Маныаха, оскуола оҕолоро уонна улахан дьон кыттыбыттар. Табыллыбыт айымньылар «Чэчир» олохтоох хаһыакка уонна Интэриниэт ситимигэр бэчээттэммиттэр. Хомоҕой тыллаах, хоһоон аргыстаах айар куттаах, суруйар дьоҕурдаах дьону билиһиннэрэр, тууйулла сылдьар талааннарын арыйар, иэйиилэрин таска, киэҥ эйгэҕэ таһаарар сыаллаах куонкурус биллэрбиппит диэн тэрийээччилэр кэпсииллэр. Кырдьык, билигин хоһоон хайысхата, хайдах эрэ, үтүрүйүллүбүт кэмигэр ордук минньигэс, ураты иэйиилээх буолла ээ. Биллэн турар, бэлэм хоһоон, хартыына, статус, социальнай ситим үйэтигэр тыыннаах айымньы тута болҕомтону, биһирэбили ылар кыахтаах.",
      "«Мин хоһооммун хос эһэбэр Тарасов Петр Тарасовичка анаабытым. Биһиги, эдэр көлүөнэ дьон, маннык эйэлээх кэмҥэ олорорбутугар тыыннарын толук уурбут буойуттарбытынан киэн туттан туран бу хоһоону айбытым. Бэйэм кыралаан суруйарга холонобун. Ордук төрөөбүт дойдум уонна айылҕа кэрэтин туһунан сөбүлээн хоһуйабын. Түгэнинэн туһанан учууталбар, «Эрэл» оҕо уопсастыбаннай түмсүүтүн салайааччыта Нь.В.Федороваҕа махталбын тиэрдэбин», – диэн кэпсиир биир бастыҥ хоһоону суруйбут Фаридун Алексеев, Мэйик сүрүн оскуолатын IX кылааһын үөрэнээччитэ.",
      " Саргылаана Ильина, Үөһээ Бүлүүтээҕи «Тускул» оҕо киинин иһинэн үлэлиир «Сомоҕо» оҕо уопсастыбаннай түмсүү салайааччыта:",
      "– «Ийэ сүрэҕэ – саллаакка» кинигэбитигэр Харбалаах нэһилиэгиттэн сэрииттэн эргиллибэтэх биэс ини-бии убайдыы-бырааттыылар тустарынан ахтыы киирбитэ улахан суолталаах. Ини-биилэр иккис убайдара Николай Федоровтан хаалбыт суос-соҕотох сыдьааннара, Спартак Федоров, истиҥ, киһини эрэ долгутар кэпсээнэ барыбытын дириҥ толкуйга, элбэх санааҕа сирдээтэ. 80 саастаах Спартак Николаевич маннык үйэлээх үлэни ыыта сылдьарбытыгар, кинилэри саныырбытыгар улахан махталын биллэрдэ. Оҕолор киһи дууһатыгар иҥэн киирэр истиҥ кэпсээнин олус сэҥээрдилэр, уоттаах харахтарыгар ойууламмыт дьол уонна олоххо таптал бэлиэтин өйдөөн көрдүлэр. Ханнык баҕар ыарахаттары туоруурга киһиэхэ үтүө уонна күүстээх санаа олоҕуруохтааҕын бигэтик өйдөөтүлэр. Ыччат дьоммутун убайдарбыт, эһэлэрбит, хос эһэлэрбит холобурдарынан иитиигэ хас биирдии хомуллубут кыра да матырыйаал күндү булумньу буолар. Онон, дьоммут олорон ааспыт олохторо, хорсун быһыылара, үтүө мөссүөннэрэ умнуллубакка көлүөнэттэн-көлүөнэҕэ бэриллэр күндү баайбыт буоларын умнумуоҕуҥ.",
           "Лиза Алексеева, «Сомоҕо» оҕо уопсастыбаннай түмсүүтүн бэрэссэдээтэлэ, М.А. Алексеев аатынан республикатааҕы лицей-интернат IX кылааһын үөрэнээччитэ:",
      " – Биhиги Улуу кыайыы 75 сылыгар улууспут дьонугар тугу эрэ туhалааҕы, үйэлээҕи оҥоруохха диэн санааҕа кэлбиппит. Бырайыактарбытын оҥорор кэммитигэр бары тугу эрэ саҥаны арыйбыппыт саарбахтаммат. Ордук сэрии ыар кэмнэрин туһунан ахтыылартан, докумуоннартан, кэпсээннэртэн истэн толкуйга түстүбүт, бэйэ олоҕун ырытан, анааран ыларга сананныбыт. Аны матырыйаалы хомуйан баран, ону эрэдээксийэлиир, кинигэ быһыытынан таҥар, эбэтэр биэриини устан, интервью оҥорор, ордук тупсаҕай буоллун диэн кэпсиир, лиэнтэни монтажтыыр, аттарар олус уустуктардаах эбит. Суруналыыс идэтэ диэн элбэх үлэттэн, сыраттан турарын биллибит. Бу бырайыакка волонтер быһыытынан үлэлээбит оҕолор кэнчээри ыччаттарга анаан үйэлээҕи, интэриэhинэйи, наадалааҕы оҥорон таhаардыбыт дии саныыбын. Биhиги дьоруойдарбытын санаабатахпытына, билбэтэхпитинэ-көрбөтөхпүтүнэ ким кинилэр сырдык ааттарын үйэтитэн, үүнэр көлүөнэ дьонугар тиэрдиэй?    ",
      "  ",
      "Ааптар: Геннадий Охлопков, Саха ϴрөспүүбүлүкэтин ыччат уонна оҕо уопсастыбаннай тэрилтэлэригэр тирэх буолар ресурснай киин дириэктэрэ",
           " "
    ]
  },
  {
    "title": "ПОЛОЖЕНИЕ  о II Всероссийском детском творческом конкурсе «Дети и Солнце!»  (“Оҕолор уонна Күн!”).",
    "date": "08.05.2020",
    "url": "http://keskil14.ru/polozhenie-o-ii-vserossijskom-detskom-tvorcheskom-konkurse-deti-i-solntse-o-olor-uonna-k-n/",
    "raw_text": [
           "Учредителями конкурса являются:",
      "— “Музей Солнца” (Алтайский край). Основатель—Липенков В.И.;",
      "— Центр духовной культуры “Дом Арчы”;",
      "— Союз художников РС(Я);",
      "— Детское издательство “Кэскил” им. Н.Е.Мординова – Амма Аччыгыйа, газеты “Кэскил”, “Юность Севера”.",
      "2.1. Повышение интереса к народной культуре, расширение знаний о северных традициях.",
      "2.2. Привлечь родителей и детей общеобразовательных учреждений  к совместному творческому процессу, к чтению.",
      "2.3. Выявление, поддержка и поощрение одаренных детей, развитие детского художественного творчества.",
      "3.1. К участию в конкурсе приглашаются:",
      "— учащиеся I—IV классов (самостоятельно/коллективно);",
      "— учащиеся V класса и старше (самостоятельно/коллективно);",
      "3.2. Количество работ, предоставляемых участниками на конкурс не более 1 работы от одного участника и коллектива.",
      "4.1. Каждый участник должен подписаться на одну из  газет “Кэскил” и “Юность Севера” на 2-ое полугодие 2020 года по ссылкам: https://podpiska.pochta.ru/press/П4344 (“Кэскил”),  https://podpiska.pochta.ru/press/П4380   (“Юность Севера”). Перед участием подписка подтверждается чеком.",
      "4.2. Формат рисунка не менее А4 и не более А3.",
      "4.3. Допускается любая техника выполнения рисунков, поделок, фотографий.",
      "4.4. Эссе, сочинение не должны превышать двух страниц А4. Шрифт – Тimes New Roman, размер –14, абзац – полуторный.",
      "4.5. Все работы должны сопровождаться с указанием фамилии, имени автора, руководителя и наименования работы.",
      "4.5. Соответствие тематике (Что для нас означает солнце? Северные мотивы. Солнце и Северный край).",
      "5.1. Индивидуально-выразительное решение (оригинальность замысла).",
      "5.2. Соответствие образа и темы, грамотность.",
      "5.3. Необычный подход: использование нестандартных техник, приемов и приспособлений.",
      "7.1. Работы принимаем по электронной почте keskilpress@mail.ru с отметкой “Дети и солнце” до 15 июля 2020 г. Справки по тел: 8-984-112-99-51 (газета “Кэскил”), 8-964-077-11-09 (газета “Юность Севера”).",
      "7.2. Работы по номинации “Фотографии” 15-18 июля будут опубликованы в инстаграм @keskil.news для общего голосования.",
      "7.3. Награждение победителей конкурса, вручение призов – в конце июля 2020 г.",
      "Лучшие работы конкурса «Дети и Солнце!» будут отмечены Всероссийскими грамотами и памятными призами от Детского издательства «Кэскил», будут опубликованы в детских газетах “Кэскил” и “Юность Севера”. Все участники получат сертификаты.",
      "Желаем Вам успехов и победы в конкурсе!"
    ]
  },
  {
    "title": "Арылхан Кузьмин: «Чурапчы көһөрүүтэ — мин харахпынан»",
    "date": "06.05.2020",
    "url": "http://keskil14.ru/arylhan-kuzmin-churapchy-k-r-te-min-harahpynan/",
    "raw_text": [
      "Мин Чурапчы улууһун В.С.Соловьев –Болот Боотур аатынан Хатылы орто оскуолатыгар IV кылааска үөрэнэбин. Кыра эрдэхпиттэн пластилинынан ону-маны оҥорон оонньуурбун сөбүлүүбүн.",
      "Биһиэхэ Хатылыга өрөспүүбүлүкэҕэ соҕотох “Көһөрүү” мусуойа баар. Мин ийэм онно үлэлиир буолан, элбэхтэ сылдьабын. Кэмиттэн кэмигэр кылааһынан эмиэ баран көрөөччүбүт. Ол сылдьан, мусуойу олус интэриэһиргээбитим. Онно көһөрүү дьоно илдьэ сылдьыбыт, туттубут экспонаттара бааллар. Сэбиэдиссэй Марфа Владимировна Чичигинарова экскурсиятын сэҥээрэ истэн, бэйэм  оҥоһук оҥорорго санаммытым.",
      "Мин оҥоһугум матырыйаала – пластилин. Иллэҥ кэммин туһанан, ый курдугунан бүтэрбитим. Манна дойдум дьоно дьиэлэрин-уоттарын, төрөөбүт алаастарын хаалларан, көһөн иһэр панорамалара көстөр. Кырачаан оҕолор барахсаттан оонньуурдарын да ылбакка, ханна баран иһэллэрин да билбэккэ, айаҥҥа туруммуттар. Аллараа Бэстээххэ диэри оҕустаах сатыы тиийбиттэр.  Уопсайа, үс күн эрэ көспүттэр эбит.",
           "Маны көрөн оҕолор Чурапчы көһөрүүтүн туһунан интэриэһиргээн, билэ-көрө сатыахтара диэн эрэнэбин. Ама да ааспытын иһин, ол дьулаан кэми умнумуох тустаахпыт. Төһө кыах баарынан биһиги мусуойбутун кэлэн көрүҥ диэн ыҥырабын.",
      "Арылхан Кузьмин.",
      " "
    ]
  },
  {
    "title": "Михаил Андреевич Алексеев: Тыа оҕотун техническэй үөрэххэ салайбыт учуутал",
    "date": "05.05.2020",
    "url": "http://keskil14.ru/mihail-andreevich-alekseev-tya-o-otun-tehnicheskej-rehhe-salajbyt-uchuutal/",
    "raw_text": [
      "Бүгүн — ССРС норуодунай учуутала Михаил Андреевич Алексеев төрөөбүт күнэ. Кини 50-с сылларга саха оҕото тиэхиньикэни, механизацияны баһылыырыгар эбии хайысхалаах үөрэхтээһини саҕалаабыт киһи буолар. Төһө да ыарахан дьылҕалаах буоллар, модун санаатын булгуруппакка бэйэтин сыалын ситиспитэ, ол курдук уонунан наука доктордара, сүүһүнэн кандидаттар, араас испэсэлиистэр билигин кини аатын үрдүктүк туталлар.",
           "Миша Алексеев 1917 сыллаахха быстар дьадьаҥы дьиэ кэргэҥҥэ төрөөбүт. Алта саастааҕар тулаайах хаалар. 11 сааһыгар диэри хамначчыт кэриэтэ үлэлии сырыттаҕына,  үтүө санаалаах киһи аһынан, иитэ сылдьар дьонтон күрэтэн, Бүлүү оройуонугар Дьөккөн нэһилиэгэр саҥа аһыллыбыт оскуола интэринээтигэр ыыппыт. Ол кэми Михаил Андреевич бэйэтэ маннык ахтыбыт:",
      "“Мин дьолбор, үөрэх бэйэтин сырдык аанын миэхэ тэлэччи аспыта. Сотору оскуола бастыҥ үөрэнээччитэ буолбутум. Сырдык ыра тардан, бэйэм даҕаны олус баҕалаах буолан, кэлин улам-улам үөрэххэ дьүккүөр күүһүрэн испитэ. Ити Сэбиэскэй былаас кыра норуокка үтүө дьайыытын сабыдыала этэ. Миигин олоххо, үчүгэй сиэргэ-майгыга бэрт эрдэттэн пионерскай уонна комсомольскай тэрилтэлэр ииппиттэрэ”.",
      "Ол курдук, 12 сааһыгар өрөспүүбүлүкэтээҕи пионерскай слекка дэлэгээтинэн сылдьан бэрт элбэҕи билбитэ, үгүс сорудаҕы ылан дойдутугар төннөн үөрэҕэ суоҕу үөрэхтиир. Оннооҕор Бүлүүттэн биир куурусса таһааран, оскуола тыыннаах муннугар иитэн, биир дойдулаахтарыгар, кууруссаны иитэргэ көҕүлүүр.",
           "Онтон 14 сааһыгар Томмот оройуонугар оҕо коммунистическай тэрилтэтин бэрэссэдээтэлинэн талыллар. Үтүөҕэ-кэрэҕэ тардыһар, норуотун олоҕун тугунан эмит чэпчэтэргэ, сырдатарга баҕалаах улаатар. 19 саастааҕар учуутал үөрэҕин бүтэрэн , Орто Халымаҕа саҥа тутулла турар оскуолаҕа үлэтин саҕалыыр. Бу барыта Михаил Андреевич олус эппиэтинэстээх, үлэҕэ бэриниилээх киһи буоларын туоһулуур.",
      "1939 сыллаахха Рязань куоракка пединститут физико-математическай факультетыгар туттарсан киирэн, туйгуннук иккис куурска үөрэнэн истэҕинэ аармыйаҕа ыҥырыллыбыт. Украинаҕа сулууспалаабыта биир сыл ааспытын кэннэ “младший политрук” ааты биэрэллэр.",
           "Дивизиялара сэрии буолбута биир ыйыгар “Зеленая Брама” диэн Украина ойууругар фашистар төгүрүктээһиннэригэр түбэһэн хас эмэ уонунан тыһыынча саллааттар уонна офицердар билиэҥҥэ түбэспиттэр. Манна Михаил Алексеев икки омук тылынан немецтии уонна ангылычаанныы үчүгэйдик билэр буолан тыыннаах хаалбыт. “Мин Владивостокка төрөөбүт японецпын уонна Сэбиэскэй Сойуус киһитэ буолан аармыйаҕа ыҥырыллыбытым”, -диэн олоҕор биирдэ сымыйалаан олоҕун быыһыыр.",
      "“Ол икки тылы мин Орто Халымаҕа учууталлыы сылдьан түүннэри-күнүстэри кэриэтэ үөрэтэн ортотук билбитим. Оччолорго сэрии буолуохтааҕын туһунан ханна да кэпсэтиллибэт да, суруллубат да этэ. Ким даҕаны миэхэ: Кытаат, бу тыллары үөрэт, оччоҕо өлөртөн өрөһүллүөҥ”- диэн сүбэлээбэтэҕэ. Баччаҕа тиийиэх быатыгар бэйэм ис-испиттэн тартаран үөрэппитим, кырдьык, сонно ытыллартан өрөһүйбүтэ. “Язык есть орудие для жизненной борьбы” диэн бэрт өйдөөх этии баар, ону мин олоҕум холобура туоһулуур”- диэн бэйэтин ахтыытыгар суруйбут.",
      "Аны билиэнтэн күрээн кэлбитин кэннэ, “таҥнарыахсыккын” диэн биир сыл устата доппуруостаабыттар. Онтон уон сылга хаайыыга уураахтаабыттар. 1952 сыллаахха эрэ дойдутун булар. Даркылаах биэрэгэр бу сыллар тухары туох да уларыйыы тахсыбатаҕын көрөн:“Хайаан да үрдүк үөрэхтээх учуутал буолан, оҕолору сайдыы суолугар техникаҕа, мехнизацияҕа үөрэтиэм. Норуотум олоҕун сырдатыам”, — диэн бэйэтигэр бигэ андаҕар биэрэр.",
           "Төһө да элбэх мэһэйи, бобууну көрүстэр үтүө дьон көмөтүнэн үрдүк үөрэҕи 1955 сыллаахха баһылыыр. Физик, математик идэлээх, сир биир уһугар, суола-ииһэ суох дойдуга Үөһээ Бүлүү Далырыгар үлэлии барар. Оччолорго Далыр “электричество” диэни билбэт этэ, онно кини үөрэтиитинэн улахан кылаас уолаттара икки этээстээх саҥа тутуллубут оскуола уотун тардыһан, оннооҕор дьиэлэригэр уот лиинийэтин  бэйэлэрэ киллэрэллэр. Михаил Андреевич бастакынан орто оскуоланы бүтэттэрбит 22 оҕотуттан 19 – моторист, 21 – киномеханик, 22 – электромонтажник, 13 оҕо – фотограф, 6 оҕо – радист, 22 оҕо – тракторист, 7 оҕо – автолюбитель, 15 оҕо – мотоциклист идэлээх буолбутттара.  Ол курдук, новатор учуутал көҕүлээһининэн,  олоххо наадалаах техническэй идэлэри оскуолаҕа баһылаан тахсыы саҕаламмыта.",
      "Тыа оҕолорун наукаҕа сыһыарар баҕаттан, бэйэтин уоппускатын харчытыгар киин куорат үрдүк үөрэҕин кыһаларыгар бытыһыннара сылдьан киллэртиирэ. Ону таһынан, Сэбиэскэй сойуус биллиилээх учуонайдарын кытта быһа сибээстэһэн, саҥа тахсыбыт пособиялары, кинигэлэри суруйтаран, ылларан ону туһанан сайдыылаах сир оҕолоруттан итэҕэһэ суох билиилээх оҕолору бэлэмниир кыахтаммыттара.",
           "Төһө да оннук үрдүк таһымнаахтык үлэлии сырыттар, оччотооҥҥу  бэлиитикэ дьоно “таҥнарыахсыт” диэн  сирэй-харах анньалларыттан: “Ханна да сылдьыбытым, хайдах да үлэлээбитим иһин куруук өлүөхпэр диэри миигин сойуолуохтара” диэн. Онтон салайтаран, 1956 сыллаахха оччотооҕу ССРС Верховнай Сэбиэтин Бэрэссэдээтэлэ Климент Ефремович Ворошилов аатыгар үҥсүү суруйбутум. Ол кэнниттэн, үс ыйга тиийбэт кэминэн, били миигин сууттаабыт Хотугу Кавказтааҕы байыаннай уокурук Байыаннай  трибунала мин дьыалабын хаттаан көрөн буруйа суох диэн толору реабилитациялаабыта уонна сууттана сылдьыбатах курдук аахпыта. Дьэ онтон эрэ ыла үрүҥ харахпын өрө көрбүтүм, көҥүл салгынынан тыыммытым”,- үтүө аатын чөлүгэр түһэртэрбитин ахтыбыт.",
      "Сойуус норуотун ытыктабылын билиниитин ылбыт, Улуу учуутал атыттартан уһулуччута үөрэнээччилэрин истиҥ доҕордоро эбит. Сарсыарда олох эрдэттэн кэлэн чэбдигирии бэрээдэгинэн оскуола тиэргэнин харбыы, күрдьэ сылдьарын көрөн оҕолор сотору буолаат бэйэлэрэ кыттыспытынан баралларын ахталлар. Кылаастарга, көрүдүөрдэргэ, сайынын тиэргэҥҥэ араас дьэрэкээн сибэкки тэтэрэ тыллара.",
           "Михаил Андреевич Далыртан Бэрдьигэстээххэ көһөн икки сыл үлэлээбитэ. Ол эрэн кэргэнин дойдутугар төннөн олоҕун устата Үөһээ Бүлүү киинигэр Исиидэр Бараахап оскуолатыгар айымньылаах үлэтин салҕаабыта. Үлэтин сулустаах чааһынан биир санаалаахтарын кытта тэрийбит №2-дээх Үөһээ Бүлүүтээҕи физмат оскуолата буолар.",
           "Дьоҕурдаах оҕолору сүүмэрдээн, кабинеттары, лабораториялары,библиотекалары үлэлэппитэ. Ол түмүгэр, оҕолору наука суолугар оскуолаттан киллэрэр систиэмэни олохтообута.",
      "“Саха ыччата аан дойду саамай цивилизованнай ыччаттарыттан биирдэстэрэ буоларыгар киниэхэ бары кыахтар толору бааллар,” – диэн эппитин курдук, кини үөрэнээччилэрэ уһулуччу үчүгэй бэлэмнээхтэрэ бүтүн сойуус үрдүнэн биллибитэ.",
      "Зинаида Григорьева"
    ]
  },
  {
    "title": "Музыка абылаҥар иитиллэр ырыа аргыстаах кылаас",
    "date": "22.04.2020",
    "url": "http://keskil14.ru/muzyka-abyla-ar-iitiller-yrya-argystaah-kylaas/",
    "raw_text": [
      "Биһиги тапталлаах оскуолабыт – оҕо сааспыт дьоллоох уйата, иллээх-эйэлээх 4 «а» кылааспыт кэллэктиибэ –дьиэ кэргэммит кэриэтэ буолар. Маҥнайгы кылаастан ааҕарга, суруйарга, үтүө киһи буола улаатарга үөрэтэр ытыктыыр учууталбыт – Наталья Николаевна Ефремова. Оскуолабытыгар кылаастар бары араас хайысхалаахтар, биһиги маҥнайгы кылаастан «Музыка барыбытыгар» бырайыагынан дьарыктанабыт. ",
      "Муусука учуутала Светлана Аркадьевна Борисова ыллыырга, флейтаҕа оонньуурга, хомустуурга, музыканы истэн хамсанарга үөрэтэр. Ордук сөбүлээн сахалыы, нууччалыы ырыалары ыллыыбыт. Быйыл «Музыка барыбытыгар» бырайыак Дьокуускай куоракка ыытыллыбыт 5 сыллаах үбүлүөйдээх тэрээһиннэригэр кытынныбыт.",
           "Кылааспытыттан элбэх оҕо бу бырайыагынан музыкальнай оскуолаҕа дьарыктаналлар. Фортепиано, скрипка, баян, балалайка кылаастарыгар үөрэнэн музыка абылаҥар иитиллэбит.",
           "Кылааһынан ыллыырбытын олус сөбүлүүбүт. Бу 4 сыл устата араас таһымнаах куоҥкурустарга ситиһиилээхтик кытынныбыт. Быйыл оскуолабыт иһинэн ыытыллыбыт «Салют, Победа!» куоҥкуруска Гран-При, улуустааҕы «Ыллаа-туой оҕо саас», норуоттар икки ардыларынааҕы «Зов земли Олонхо» күрэхтэргэ лауреат аатын ылан олус үөрбүппүт.",
      "Наташа Борисова, Коля Куличкин, 4 «а» кылаас үөрэнээччилэрэ, «Мэҥэбил» эдкорпост"
    ]
  },
  {
    "title": "Сэһэн Ардьакыап – саха норуотун биллиилээх общественнай деятелэ",
    "date": "22.04.2020",
    "url": "http://keskil14.ru/se-en-ardakyap-saha-noruotun-billiileeh-obshhestvennaj-deyatele/",
    "raw_text": [
      "Саха норуотун биир уһулуччулаах киһитэ, Борогон улууһун кулубата Сэһэн Ардьакыап XVIII-XIX үйэлэр кирбиилэригэр олорон ааспыта. Кини кимий? Бүгүҥҥү  кэпсээммит «План о якутах» диэн 1789 сыллаахха Екатерина II Ыраахтааҕыга илдьибит бырайыагын тула барыаҕа. Сэһэн Ардьакыап дириҥ философскай өйүнэн даҕаны, айылҕаттан дэгиттэр айдарыылааҕынан даҕаны, олорбут олоҕун охсуһуутунан даҕаны бэйэтин кэмигэр соҕотох этэ.",
      "Кини Бороҕон нэһилиэгин (Тумул сэлиэнньэтэ) «Арыы Тиит» диэн Өлүөнэ өрүс маанылаах кытылыгар, саха омук биир салаа төрүттэрэ буолбут Омоҕой сиэннэрэ Бороҕон Дьуортулар үөскээн-тэнийбит сирдэригэр төрөөбүтэ. Ийэтэ оҕотун төрөтөн баран ыалдьан өлбүт. Аҕатын ууһугар аата-суола биллибэтэх Собоһут оҕонньор соҕотох уола Сэһэн, эдэр сааһыгар тулаайах хаалан баран, дьону батыһан, Дьокуускайга киирбитэ. Манна кини сэттэ сыл устата Аржаков диэн нуучча киһитигэр хамнаска сылдьыбыта.Уол олус түргэнник нуучча тылын баһылаабытыттан, киһитэ Сэһэни оскуолаҕа биэрэн, ааҕарга-суоттуурга үөрэттэрбитэ үһү.",
      "                                              ",
      "Бөлүһүөк",
      "«Сэһэн Ардьакыап бөлүһүөктүүр, таба көрөн этиитэ өссө кыра сааһыттан биллибит эбит», — диир историяны, кыраайы үөрэтээччи, суруналыыс Зоя Ильинична Петухова.",
      "-Арай биирдэ оҕо сылдьан хантан эрэ ыксаан, көлөһүн бөҕө аллан сүүрэн кэлбит. Уонна ууну ыймахтаат, мас кыраабылын үрдүгэр түһэр. Онуоха аҕата: «Хайа, бу уол, туох ааттаахха бачча ыксаатыҥ? — диир.",
      "Сэһэн: “Аҕаа, аҕаа, этиҥнээх ардах иһэр. Орто омурҕан кэннэ ибили сытытыа, ыксыахха”.",
      "Аҕата холкутуйан олорон: “Эс, хантан ону билэҥнин этэҕин?”",
      "Сэһэн: “Ээ, оттон, от-мас, кыыл-сүөл кэпсээнэ элбэх буоллаҕа”. Уонна отун бугуллуу ыстанар.",
      "Дьиктитэ баар, сол курдук ардах курулатан ааспыта, хата бугуллар быыһаммыттара.",
      "Сир, Халлаан, Күн, Ый, сулустар тустарынан билиитэ-көрүүтэ киэҥэ, ону сөпкө сылыктыыра, саха үөрэҕин үчүгэйдик билэрэ Сэһэн Ардьакыабы бөлүһүөк оҥорбута. Сир эмиэ бэйэтэ сайдар сокуоннардаах. Кини кыыл-сүөл, көтөр-сүүрэр, үөн-көйүүр, от-мас олохторун, сайдыыларын чинчийэн, билэн, өйдөөн дьарыктаммыт, ордук кэнники сааһыран баран идэ оҥостубут.",
      "Сэһэн Ардьакыап бөлүһүөк быһыытынан билиитэ-көрүүтэ айылҕаҕа олоҕурар диэн этиэххэ сөп. Екатерина II Ыраахтааҕыны кытта кэпсэтиитин да ылан өйдөөн аахтахха, саха сиэрин-туомун, итэҕэлин илдьэ сылдьара онно көстөр. «Ким сиригэр кэлэн тураҕын?» — диэн иһэ-истээх ыйытыытыгар маннык хоруйдуур: «Бэйэм төрөөбүт сирим буоругар үктэнэн турабын», — диэн баран, этэрбэһин устан уллуҥар сылдьар буорун ытыһыгар кутан көрдөрбүт.",
           "«Сахалар тустарынан былаан»",
      "(хааһынаҕа туһалааҕын, бэйэлэригэр көдьүүстээҕин көрдөрөр)",
      "«Сахалар тустарынан былаан» тиэкиһин ааптарынан XVIII үйэттэн ыла, 1789 сыллаахха балаҕан ыйын 18 күнүгэр күнүс 13 чааска суругу Ыраахтааҕыга туттарыллыаҕыттан, ити кэмҥэ Екатерина II Ыраахтааҕыны көрсүбүт, кэпсэппит Бороҕон улууһун кулубата Алексей Аржаков билиниллэр.",
      "«Сахалар тустарынан былаан» толору тиэкиһин аан бастаан В.В.Никифоров-Күлүмнүүр «Саха олоҕо» диэн бэйэтэ таһаара сылдьыбыт хаһыатыгар 1908 сыллаахха бэчээттэппитэ.",
      "Бу «Былаан» тиэкиһин иккиһин 1994 сыллаахха юридическай наука доктора, профессор М.М.Федоров “Памятники права Саха (Якутия)” диэн кинигэтигэр бэчээттэппитэ.",
           "                                    Санкт-Петербурга айана",
      "Сэһэн Ардьакыап 1786 с. сайын Санкт-Петербург куоракка аттанар. Кэлэ-бара 3 сыл айаннаабыт. Онтон 1 сыл 8-9 ыйын Ыраахтааҕыны кытта көрсүһэрин күүтэн олорбут. Суруналыыс З.И.Петухова бэлиэтииринэн, тылбаасчытынан Алексей Сыроватскай диэн киһи барсыбыт.",
      "Номохторго олоҕуран В.В.Никифоров-Күлүмнүүр Сэһэни: «Императрица уһуннук, санаата кэлэн олорон көрсүбүт, онуоха, кини үтүө мөссүөнэ, үрдүк уҥуохтааҕа, дьиктилээх өйө көмөлөстөхтөрө буолуо», – дииллэр.",
           "                                «Сахалар урукку туруктара» (Сэһэн Ардьакыап туруорсуута)",
      "…Таһаҕаһы тиэйии урут да, билигин да маннык бэрээдэгинэн ыытыллар: хааһына Охотскайга диэри көтөҕүллэр, таһаҕас ахсаанын уонна ыйааһынын биллэрэр. Онуоха сахалар биир ыҥыыр акка 5,5 бууттан ордуга суох илдьэргэ суоттаан, онно сөп буолар ахсааннаах аты уонна киһини туруораллар. Ол сир суолугар сыарҕанан таһаҕаһы таһар букатын кыаллыбат. Аттар ырдахтарына сойутарга, көлө, киһи аһылыгын, малын тиэйэргэ эбии аттар ылыллаллар. Айаннара сүтүгэ, ороскуота суох буолбат, сылтан-сыл ат көлө айаҥҥа өлүүтэ элбиириттэн сахалар дьадайыылара кэлиҥҥи кэмҥэ дириҥээн иһэр.",
           "Зоя Ильинична Петухова суруйуутугар маннык бэлиэтиир: «Алексей Аржаков петицията туох уратылааҕый? Бастатан туран, туруорсар боппуруостара улаханнара, хас биирдиилэрэ бэйэни салайыыны, аныгылыы эттэххэ, суверенитеты хааччыныы сүрүн төһүүтүнэн буолар суолталаах ирдэбиллэр этилэр. Ол күн бүгүнүгэр диэри кытаанахтык турар сир боппуруоһа: «Утверждать в дачу на владение тому, кто вначале отработал». Ол — саха сылгытын эспит, онон саха олугун айгыраппыт ат көлөнөн Охотскайга, айаҥҥа таһаҕас таһыытын үлүгэрдээх түһээниттэн босхолонуу. Ол — бары улуус кулубаларын дьаһайар уобалас кулубатын, олохтоох нуучча администрациятынааҕар киэҥ бырааптаах саха ыраахтааҕыланарын ситиһии. Маны таһынан суут бары уорганнарын бэйэ илиитигэр ылыы.",
           "Сэһэн Ардьакыап идиэйэлэрэ «Степной дума» саҕана (1827-1838) өрө күөрэйэн тахсыбыттара. Кини бэйэтэ дуу, үөрэхтэммит уола дуу, бу Степной думаҕа суруксуттаабыт диэн этэллэр. Ол иһин Суоттутааҕы «Доҕордоһуу» мусуой-комплекс «Күөх тыйаатырыгар» тахсар аартык былыргыттан «Суруксут аартыга» диэн ааттанар.",
      "Историяҕа киирбит өбүгэбит ыра санаата туолан, Саха сирэ Россия састаабыгар киирэн, сувереннай өрөспүүбүлүкэ буолан сайда турабыт.",
      "Татьяна Борисова-Жиркова.",
           "Туһаныллыбыт литература:",
                " "
    ]
  },
  {
    "title": "Тыа сирин хайдах сайыннарыахха сөбүй?",
    "date": "21.04.2020",
    "url": "http://keskil14.ru/tya-sirin-hajdah-sajynnaryahha-s-b-j/",
    "raw_text": [
      "Биһиги, саха оҕолоро, бары тыа сириттэн силис-мутук тардан, кини уутун иһэн, күн күлүмнүүр сылаас кытылларыгар сөтүөлээн, киһи-хара буоллахпыт. Мин билигин төһө да куоракка олордорбун, үөрэх дьыла бүттэ да, хас сайын аайы ыраах дэриэбинэҕэ абаҕалаахпар, эбэбэр сайылыы, көмөлөһө, үөрэ-көтө барабын. Аймахтарбар оттоһобун, балыктыыбын, тэллэйдиибин, сир астыыбын, күһүнүн муҥхаҕа, сааһын куйуурга сылдьыһабын, дуоһуйа сынньанабын, күүс-уох эбинэбин.",
      "Тыа сирин олоҕо куорат курдук буолбатах, ону тэҥэ кыһалҕата-түбүгэ элбэх. Холобура, олохтоохтор кыһын сүөһүлэрин иитээри, сайыны быһа көхсүлэрин көннөрбөккө оттууллар, саас-кыһын аҕыс ыйдаах кыһыннарыгар оттунар мастарын хаһааналлар. Иһэр ууларын булуналларыгар эмиэ кыһалҕаны көрсөллөр, күөллэр уоланнар уонна билигин Бүлүү өрүс дьалаҕай дьон тустарыттан сүһүрэн, ууларын ыраах сиртэн баһарга күһэллэллэр. Хомойуох иһин, маннык ыарахаттартан чаҕыйан, дьон тыа сиригэр олохсуйуута, хаһаайыстыба тэриниитэ аҕыйаата.",
      "Кэнники кэмҥэ аҕам саастаахтар эдэр ыччат тыа сиригэр тохтообот, олохсуйбат буолла диэн сөпкө долгуйалларын, айманалларын үгүстүк истэбин. Төрөппүттэрим: “Урут бары дьарыктаах буоларбыт: оҕо аймах лабыкта хомуйара, оттоһоро, үлэ лааҕырыгар сылдьара. Оттон билигин көмпүүтэр, төлөпүөн үйэтэ кэлэн, оҕо барыта дьиэҕэ хам хатан, дьыбаан иннигэр олорон, ютубка бириэмэтин ыытар”, – дэһэллэр.",
      "Ийэм кылааһын кыргыттарын кытта сэттис кылаастан сайын аайы үөрэх бүттэ да, күһүҥҥэ диэри ыанньыксыттыыллар, оттон аҕам лабыкта хомуйан, звеноҕа оттоон, сайыннарын туһалаахтык атаарар эбиттэр. Ону истэ-истэ олус ымсыырабын. Билигин да тыа сирин олоҕо биир сиргэ турбакка сайдарыттан, иннин диэки хардыылыырыттан үөрэбин. Холобур, мин сайылыыр дэриэбинэбэр уу ылар скважинаны хаспыттара, ол уулара ыалларга турбаларынан тарҕанар. Көспүт ыаллар өтөхсүйбүт дьиэлэрин көтүрэн ыраастаабыттара, суолу-ииһи тупсарбыттара саҥа хайысха, хамсааһын киирэн эрэрин туоһулуур. Ол эрээри үгүс нэһилиэккэ сайыҥҥы үлэ-сынньалаҥ лааҕыра суоҕа, агрооскуолаларга эрэ ол саҥа сүүрээн баара миигин мунчаардар. Баҕа санаам диэн, урукку курдук, оҕо сайыҥҥы үлэтин сөргүтэн, тыа сирин олоҕун сэргэхситии.",
      "Арай мин үрдүк дуоһунастаах салайааччы эбитим буоллар, куорат уонна дэриэбинэ оҕолоруттан этэрээттэри хомуйан, чугас тыа сиригэр үлэ лааҕырын тэрийиэм этэ. Оччоҕо куорат оҕолоро тыа сирэ тугунан олорорун, кини уустук үлэтин-хамнаһын кытта билсиэ, үрүҥ ас, эт эрэйинэн кэлэрин билиэ этилэр.",
           "Кэлин тыа сиригэр ынах сүөһү, сылгы иитиитинэн дьарыктанар хаһаайыстыбалар элбээн эрэллэр. Онно оҕо аймах илии-атах, көмө буолуо этэ дии саныыбын. Оскуолаттан салайааччылаах орто сүһүөх оҕолоро биир эмит хаһаайыстыбаҕа бастаан кылгас болдьоххо дуогабардаһан, бэйэлэрин боруобаланыахтарын сөп этэ. Холобур, уолаттар бүтэй тутуутугар, кыргыттар ньирэй аһатыытыгар, эбии аһылыгы бэлэмнээһиҥҥэ эбэтэр нэһилиэк көстүүтүн сөргүтүүгэ, кырдьаҕастарга көмөнү оҥорууга, о.д.а. сөптөөх үлэҕэ көмөлөһүө этилэр. Мантан сиэттэрэн оҕо эт-хаан өттүнэн эрчиллиитэ, өй-санаа өттүнэн сайдыыта, үлэҕэ сыстаҕас буолуута, тыа сирин олоҕо тупсарыгар бэйэтин кылаатын киллэриитэ, ыччат тыаҕа олохсуйуута үксүө этэ. Күргүөмүнэн, көхтөөх, тэрээһиннээх үлэнэн, биир сомоҕо буолуу модун санаата үөскүө этэ.",
      "Мин тоҕо маннык санааҕа кэллим диэтэххэ, биһиги оскуолабыт оҕолоро, сайын аайы кылаастарынан арахсан, араас хайысханан улуустар олохторун кытта билсэбит. Мииринэйтэн саҕалаан, Муомаҕа тиийэ айанныыбыт. Элбэх саҥаны, сонуну билэбит-көрөбүт, истэбит, олохпутугар-дьаһахпытыгар туһанабыт. Айаҥҥа сылдьан, өйдүүн-санаалыын түмсэбит, ыарахаттартан чаҕыйбат, төрөөбүт дойдубутун таптыыр, кини барҕа баайын, аар айылҕатын, хас биирдии хамсыырын-харамайын сыаналыыр буоларга үөрэнэбит. Ол курдук тыа олохтоохторугар көмө буолан, тыа сирин олоҕо сайдарыгар туох эмит кылааппытын киллэриэ этибит диэн эрэнэбин.",
      "Саха ыччата буоларым быһыытынан, төрөөбүт дойдум инникитэ тыа сирин сайдыытыттан тутулуктааҕын саарбахтаабаппын.",
      "Александр Боескоров, Дьокуускай куорат 12 №-дээх оскуолатын IX «Б» кылааһын үөрэнээччитэ.",
      "Наьаа үчүгэйдик суруйбут. Маладьыас!"
    ]
  },
  {
    "title": "Куйаар ситиминэн үөрэх туһунан санааларбыт",
    "date": "20.04.2020",
    "url": "http://keskil14.ru/kujaar-sitiminen-reh-tu-unan-sanaalarbyt/",
    "raw_text": [
      "Эмискэ үөрэхпит тутула уларыйан хаалла, аан дойду үрдүнэн кутталлаах ыарыы туран, дьиэҕэ олоруу усулуобуйата үөскээтэ. Дьиэбитигэр олорон, куйаар ситиминэн (дистационно) үөрэнэ сылдьабыт. Дистанционно үөрэнии биһиэхэ саҥа хардыы, сүүрээн буолар,  улахан сайдыылаах дойдулары кытта тэҥҥэ хаамсан эрэбит.  Маннык үөрэҕи төһө баһылаатыбыт, сөбүлээтибит, туох ыарахаттары, мэһэйдэри көрүстүбүт?",
      "Галина Федоровна Им",
      "Галина Федоровна Им, саха тылын, литературатын учуутала: ",
      "– Куйаар ситиминэн үөрэх  учууталларга да, үөрэнээччилэргэ, төрөппүттэргэ да аан бастаан олус соһуччу этэ, эмискэ олохпут тутула тосту уларыйан хаалбыта, билигин кэм үөрэннибит. Бары даҕаны цифровой эйгэни баһылыырга, сатыырга үөрэнэрбитигэр хардыы буолар. Мин үөрэтэр предметим регион иһинээҕи буолан, уруокка туттарга атын эбии матырыйаал бэлэм суоҕа атахтыыр. Уруоктарбар барытын бэйэм оҥорон, устан ыытабын, онно наһаа элбэх бириэмэ барар, күнү быһа көмпүүтэргэ олорон үлэлиирим сылаалаах эбит. Онтон үчүгэйэ диэн хас биирдии оҕо үлэтин ыытар, тута киирэн бэрэбиэркэлиигин, сыана туруораҕын, оҕо тиэмэни өйдөөбөтөх буоллаҕына, ыыппыт матырыйаалгын хаста да киирэн көрүөн сөп. Ылынар оҕо түргэнник ылынар, онтон сорохторго уустук соҕус. Төрөппүт үөрэх эйгэтигэр чугаһыыр, оҕотугар көмөлөһөр, хас да үөрэнэр оҕолоох ыалга көмпүүтэринэн хааччыллы боппуруоһа уустук.",
      "Нюргуяна Сергеевна Иовлева",
      "Нюргуяна Сергеевна Иовлева, төрөппүт:",
      "– Биһиги дьиэ кэргэн  икки атын-атын оскуолаҕа үөрэнэр  3 оҕолоохпут. Бастакы күммэр ийэ киһи быһыытынан сүрдээҕин сылайбытым. Үс аҥы сүүрэ сылдьан тиэмэлэрин быһааран, тэҥҥэ аныгылыы цифровой сыһыарыылары хасыһан биэрбитим. Оҕолорум хата үһүс күннэриттэн бэйэлэрэ олорон үөрэнэллэр, дьиэҕэ сорудахтарын толорон ыыталлар.. Саамай сөбүлээбит платформабыт “Якласс” уонна “Учи.ру”, араас элбэх сорудахтаах, онон баал таһааран көрдөрөр. Оҕолору сэҥээрдэр. Оҕолор бу карантин кэмигэр бириэмэлэрэ элбээтэ. Үөрэнэн бүтээт, дьиэҕэ үлэлэрин бэриллибит бириэмэ иһигэр оҥорон ыыта сатыыллар, ыыттылар да, иллэҥ буолаллар. Биһиги чааһынай дьиэҕэ олоробут, ол иһин таһырдьа оонньууллар, мас хайытан кыстыыллар. Дьиэҕэ көмөлөрө үгүс. Харантыын кэмигэр дьарыкпыт элбэх. Күн иллэҥэ суохпут. Эти-сиини сайыннаран, теннис оонньуубут. Улахан уолбун кытары стеллаж оҥордубут, билигин эмиэ атыны уһана сылдьабыт. Күн аайы саҥаттан саҥа идея киирэ турар. Онон харантыыҥҥа хаайтаран чуҥкуйа олоробут диир кыахпыт суох. Куһаҕан үчүгэйдээх диэбиттии, дьиэҕэ олоруу – дьиэ кэргэнии сомоҕолуур эбит. Барыбытыгар үчүгэй өттүнэн туһалаах курдук көрөбүн. Этэннэ бу ыарыыбыт аастар диэн баҕа санаалаахпын.",
           "Дуня Старостина , 8 «А” кылаас:       ",
      "– Дистанционно үөрэнэр үчүгэйэ диэн ыксаабакка, бэйэҥ үлэлииргинэн үлэлиигин уонна дьиэҕэр олороҕун. Ол эрээри итэҕэс өрүттэр эмиэ баллар, холобур, сорох оҕолорго интэриниэттэрэ мөлтөх буолан, тугу эмэ саҥаны көтүтэн кэбиһэн, өйдөөбөккө хаалан хаалаллар, саҥа тиэмэни үөрэтэргэ уустуктардаах курдук. уот баран хаалар кыһалҕата эмиэ туруон сөп. Ол да буоллар, биһиги дьиэбитигэр олорорбут туһалаах өттүн көрүөхтээхпит: чугас дьоммутун, дьиэ кэргэммитин кытта эрдэ тугу гыныахпытын, оҥоруохпутун баҕарбыппытын олоххо киллэрэргэ бириэмэ бэриллибит курдук. Өссө бэйэбитигэр уонна атын дьоҥҥо ыарыы тарҕамматыгар көмөлөһөбүт.",
           "Диана Сидорова, 7 “А” кылаас:",
      "–Хас биирдии киһи бэйэтин уонна чугас дьонун доруобуйатын харыстыыр туһуттан ханна да сылдьыбакка, харантыыны тутуһуон наада. Араас дойду медиктэрэ, учуонайдара вакцина оҥорорго үлэлэһэ сылдьаллар. Биһиги, үөрэнээччилэр, куйаар ситиминэн үөрэммиппит номнуо икки нэдиэлэ буолла. Мин санаабар, маннык үөрэх чэпчэки, ол гынан баран киһини наһаа сылатар. Учууталларбыт биһиги туспутугар кыһаллаллар, онтон биһиги эмиэ сөптөөх билии ылаары кыһаллан үөрэнэбит. Оскуолаҕа олорон үөрэнэр быдан ордук. Доҕотторбун аҕынным. Сотору кэминэн барыта этэҥҥэ буолуо диэн эрэнэбит. Бэйэбит доруобуйабыт —  бэйэбит илиибитигэр.",
           "Алик Григорьев, 8 «А» кылаас:",
      "– Дистанционнай үөрэх элбэх кыһалҕаны үөскэттэ. Саҥа тиэмэ дьиэҕэ үлэлэрин оҥорорбор ыарырҕаттым. Тиэмэбин өйдөөбөтөхпүнэ, сорудахпын оҥоро сатаан, күнү быһа да олоруохпун сөп, ол быыһыгар аралдьыйабын даҕаны. Сорох учууталлар биһигини өйдөөннөр, аҕыйаҕы ыыта сатыыллар.Үчүгэйэ диэн цифровой үөрэх өттүгэр элбэҕи сатаатым, элбэх саҥа технологияҕа үөрэнэн эрэбин.",
      "Бу ыарыыны суох гынарга,  бары бэрээдэги тутуһуохтаахпыт,чугас дьоммутун харыстыахтаахпыт, дьиэбитигэр олоруохтаахпыт,оччоҕуна биирдэ бу ыарыы суох буолар.Онон бары дьиэбитигэр олоруохха диэн ыҥырабын. Доруобай буолуҥ, бэйэҕитин харыстааҥ!",
                "Сайаана Толстоухова,  8 “А” кылаас:",
      "– Коронавирус – олус кутталлаах уонна күүстээх ыарыы. Бары харантыыҥҥа сабылынныбыт: оскуола, тэрилтэлэр, маҕаһыыннар. Таһырдьа мааската суох биир да киһи тахсыбат, оттон оҕолору дьиэттэн олох таһаарбаттар. Биир эмит оҕо уулуссаҕа сылдьарын көрдөхтөрүнэ, төрөппүттэрин ыстырааптыахтарын сөп. Биһиги дистанционно үөрэнэ сылдьабыт. Мин сөбүлээбэтим диэн таһырдьа тахсыбаккын, күүлэйдээбэккин, ханна да кыайан барбаккын. Осуолабын наһаа аҕынным, онно оҕолору кытта кэпсэтэҕин, тэҥҥэ үөрэнэҕин. Оттон маннык дьиэҕэ хаайтаран олорорбут үчүгэйэ – ыарыы тарҕаммат, ким да ыалдьыбат. Дьон мустар сиригэр мааската суох сылдьымаҥ, дьиэҕитигэр тиийэн баран, илиигитин суунар буолуҥ, аймахтаргытын уонна чугас дьоҥҥутун харыстааҥ!",
           "Эмма Андросова, 8 «А» кылаас:",
      "Улуу Кытай сириттэн",
      "Вирус кэллэ биһиэхэ",
      "Коронатын кылапачытан,",
      "Олорто барыбытын дьиэҕэ.",
      "Оҕолордуун,кырдьаҕастыын",
      "Олордубут карантиҥҥа.",
      "Куйаар ситимигэр киирэммит",
      "Үөрэхпитин үөрэнэбит,",
      "Саҥаны билээри хасыһабыт.",
      "Олус куһаҕан эбит",
      "Дьиэҕэ хааллан олорор,",
      "Оҕолордуун үөрэ-көтө",
      "Оскуолаҕа үөрэммэппит.",
      "Учууталым дуоскаҕа",
      "Быһаарарын суохтаатым,",
      "Хата Интэриниэт баар буолан ,",
      "Биһигини абырыыр.",
      "Учууталлыын,оҕолордуун",
      "Сибээспитин быспаппыт!",
           "Саша Сорошев, 7 “А” кылаас:",
      "– Коронавирус диэн куһаҕан ыарыы кэлэн, аан дойдуну бүтүннүү аймаата. Дойдубут президенэ В. Путин Россия гражданнарыгар биһиэхэ барыбытыгар куттал суох буолуутун хааччыйан, элбэх уураахтары таһаарда, дьиэҕэ олорор харантыыны биллэрдэ. Биһиги, оҕолор, дьиэбитигэр олорон үөрэнэр буоллубут, төһө да ыараханын иһин, биһиги доруобай буоларбыт туһугар кыһаллаллар. Харантыын хаһан бүтэн, оҕолорбун кытта көрсөн, тапталлаах оскуолабытыгар үөрэнэ барарбын наһаа да күүтэбин.",
           "Коля Андросов, 7 «А» кылаас:",
      "–Дьиэҕэ олорон үөрэнэр соччото суох, кылааһым оҕолорун кытта көрсүбэппин. Интэриниэт нөҥүө үөрэнэр ыарахан, сибээс куһаҕан буолан киирэн испэт. Тиэмэлэрбин үчүгэйдик өйдөөбөппүн, оскуолаҕа учуутал үөрэтэрэ быдан ордук эбит.",
           "Майя Боярова, 8 “А” кылаас:",
      "– Кутталлаах ыарыы туран, дьиэҕэ олорор, үөрэнэр, үлэлиир усулуобуйа үөскээтэ. Үөрэхпит куйаар ситиминэн буола турар. Хас биирдии киһи бу балаһыанньаны өйдөөн туран, этиллибит ирдэбиллэри толору тутуһар буоллаҕына, бу кутталлаах ыарыыны биһиги этэҥҥэ туоруохпут. Дистанционнай үөрэх диэн ыарахаттардаах, ол эрэн билии ыларга, үөрэхпитин этэҥҥэ бүтэрэр туһугар элбэххэ, саҥаҕа үөрэнэбит, инникигэ дьулуһабыт.",
           "Артур Андросов, 7 «А» кылаас:",
      "Коронавирус кэлэн,",
      "Киһи бөҕө ыарыйда!",
      "Коронавирус кэлэн,",
      "Карантиҥҥа бардыбыт!",
           "Эбэлээх эһэҕитин,",
      "Таһырдьа таһаарымаҥ.",
      "Бэйэҕит эмиэ тахсымаҥ!",
      "Илиигитин, сирэйгитин,",
      "Сууна сылдьыҥ!",
      "Хараххытын-айаххытын",
      "Хаһымаҥ, тыытымаҥ!",
      "Короновируһу кыайыахпыт!",
           "Оскуоланы бүтэрээччи буоларым быһыытынан экзаменнарбытын хайдах туттарабыт диэн долгуйабын. Учууталларбыт онлайн үөрэтэллэринэн, ыйан-кэрдэн, сүбэлээн биэрэллэринэн күүскэ бэлэмнэнэ сатыыбыт, элбэҕи бэйэбит хасыһан үлэлиэхпитин наада. КГЭ-бит түмүгэ ханнык идэни таларбытыгар улахан оруолу ылар, онон оскуолаҕа ырытан, быһааран үөрэтэри олус суохтаатыбыт. Барыта ааһа охсон, бүтэрин күүтэбит.",
      "Аан дойду үрдүнэн маннык ыарыы тарҕанан турдаҕына, дьиэҕэ олоруу – хас биирдии киһи бэйэтин уонна чугас дьонун бу ыарыыттан харыстыыра буоларын өйдүөхтээхпит, бэрээдэги, ирдэбили тутуһуохтаахпыт. Саас айылҕабыт уһуктарын, көҕөрө чэлгийэрин саҕана барыта этэҥҥэ буоларыгар эрэниэххэйиҥ!",
           "Айыына Михайлова, Ытык Күөл  Алампа аатынан 1 №-дээх орто оскуолатын 11 “А” кылааһын  үөрэнээччитэ,",
      "“Ситим/Диалог” пост эдкора."
    ]
  },
  {
    "title": "Улуу Кыайыы 75 сыла: Берлины ылсыбыт саха саллаата",
    "date": "15.04.2020",
    "url": "http://keskil14.ru/uluu-kyajyy-75-syla-berliny-ylsybyt-saha-sallaata/",
    "raw_text": [
      "Быйыл Улуу Кыайыы 75 сылын бэлиэтиибит. Сэрии ыар тыына хас биирдии саха ыалын таарыйбыта. Эбэм таайа, сэрии ветерана Винокуров Иван Семенович 1925 сыллаахха Нам оройуонун Салбаҥ нэһилиэгэр төрөөбүт. Бииргэ төрөөбүттэр алта эбиттэр — түөрт уол, икки кыыс. ",
      "Уоттаах сэрии саҕаламмытыгар бу биир ыалтан түөрт уол фроҥҥа ыҥырыллыбыт. Кинилэртэн үс уол бары кыргыс толоонугар хаалбыттар. Онтон саамай кыралара Иван Семенович 1943 сыллаахха 18 сааһын туолаат да аармыйаҕа ыҥырыллыбыт. Кини тыыннаах эргиллибит. “Якутия” борохуотунан устан, Иркутскайынан эргийэн, Смоленскай куорат туһаайыытынан инники кирбиигэ киирбит. Красно-армейскай киниискэтигэр суруллубутунан, I-кы Белорусскай фронт 67-с, 202-с, 492-с, 155-с уонна 217-с стрелковай полкаларыгар сатыы сэрии саллаатынан сулууспалаабыт.",
      "Үс төгүл бааһыран, госпиталларга эмтэммит буолан, сулууспалыыр полкалара уларыйан испиттэр. Днепр, Висла, Одер өрүстэри уот буулдьа аннынан туораталаабыт. Бүтэһик төгүлүн 1945 сыл муус устар 19 күнүгэр Берлин аттыгар атахха таптарбыт.",
           "Кини бойобуой сырыыта “Хорсунун иһин”, “Берлини ылыы иһин”, “Германияны кыайыы иһин” бойобуой мэтээллэринэн, Верховнай Главнокомандующай И.В. Сталин уонна Советскай Союз Маршала Г.К. Жуков Махтал суруктарынан бэлиэтэммит. Кэнники “Аҕа Дойду Сэриитэ” II-с истиэпэннээх уордьанынан уонна “Нам улууһун” бочуоттаах гражданина” үрдүк аатынан наҕараадаламмыт.",
      "Сэрии кэнниттэн Таастаахха сүөһү уонна сылгы көрүүтүгэр үлэлээбит. “Нам” совхоз чемпион үлэһитэ буолан, совхоз Бочуотун кинигэтигэр киллэриллибит. Биһиги аймахтан сэриигэ кыттыбыт, хаанын тохпут ытык киһибит, хорсун саллаат, хоһуун үлэһит Иван Семенович Винокуров аатын куруутун ахтабыт, дьоммут биһиэхэ кэпсииллэр.",
      "Ааптар: Катя Аргунова, VII “б” кылаас, Нам 1-кы №-дээх орто оскуолата"
    ]
  },
  {
    "title": "Түөрт уон арыы үһүйээннэрэ",
    "date": "14.04.2020",
    "url": "http://keskil14.ru/t-rt-uon-aryy-jeennere/",
    "raw_text": [
      "Бүлүү өрүс уутун улуу Өлүөнэҕэ холбуур сириттэн, Киччэҥтэн алын, хоту диэки түстэххэ, өрүс боротуокаларга хайдан, элбэх ахсааннаах арыылар быыстарынан устар. Бу арыылар Саха сирин үрдүнэн Түөрт уон арыы диэн аатынан биллэллэр. Хас биирдиилэрэ тус-туһунан ааттаахтар-суоллаахтар. Бу арыыларга көтөр-сүүрэр мустар, сайылыыр, төрүүр-ууһуур. Дьааҥы хайаларын ууллубат муус төбөлөөх очуостара көстөллөр. Сайынын кинилэртэн түһэр үрэхтэр муус дьэҥкир ыраас ууларын Өлүөнэҕэ куталлар. Дьапталҕа таастара, ким хайдах өйүгэр оҥорон көрөрүнэн, араас кыылларга, дьоҥҥо, ураһаҕа маарыннаан көстөллөр.",
      "Буор эҥээргэ биэс үрэх кэлэн холбоһор сирдэрэ бааллар, ол сир аата Биэс Билир диэн. Бу сиргэ Муҥур Күҥкүй диэн ааттаах үрэх устар. Кылгас буолан аата – Муҥур, төрдө сиртэн тахсар. Кыһыннары сылаас, тоҥмот куһаҕан сыттаах уулаах, ол иһин Күҥкүй диэбиттэр. Ол уутунан сүһүөхтэрин угуттууллара үһү. Оттон Дьаҕары диэн ааттанар, сүрдээх бөдөҥ мастаах, тымныытынан аатырбыт сир баар. Былыр биир киһи, кыһын айаннаан иһэн хараҥаҕа былдьатан, манна хонорго күһэллибит. Кутаа оттон уокка мас быраҕа-быраҕа утуйумаары төҥүргэс үрдүгэр олорбут. Арай ол олордоҕуна хараҥаттан уот кыһыл уһун таҥастаах, кугас баттахтаах дьахтар тахсан кэлбит. “Ыччыы-ычча … Аата, аҕырыйан-дьаҕырыйан тымныы даҕаны сиргэ кэлбиппин. Уокка иттиэхпин көҥүллээ эрэ”, – диэбит. Айанньыт дьиктиргээтэр даҕаны, кутаа нөҥүө сыҕарыйан биэрбит. Дьахтар балачча уһуннук иттэн баран, сарсыарда борук-сорук буолуута: “Мантан хоту барыа суохпун, төттөрү төннүүһүбүн, тымныыката бэрт эбит. Уоккар итиннэрбитиҥ иһин махтанабын. Манньатын эйигин тыыппакка бардым”, – диэбит уонна турбут сиригэр салгыҥҥа симэлийэн хаалбыт. Ол уоспа ыарыы кэлэ сылдьыбыт уонна бу сир тымныытыттан дьулайан мантан төннүбүт. Онон бу дойду дьоно ыалдьыбакка хаалбыттар. Онтон ылата бу сири Дьаҕары диэн ааттыыр буолбуттар.",
      "Анна Егоровна Варламова-Намыына  “Лүүчүннэр” кинигэттэн.",
      "Николай Гольдеров уруһуйа.",
      "Атын кутталлаах кэпсээннэри «Кэскил» хаһыакка ааҕыаххын сөп. Биһиги сайтпыт маҕаһыыныттан онлайн атыылаһан аах."
    ]
  },
  {
    "title": "Кавер толорооччу Сайаана Неустроева: «Ырыа – мин эйгэм»",
    "date": "10.04.2020",
    "url": "http://keskil14.ru/kaver-toloroochchu-sajaana-neustroeva-yrya-min-ejgem/",
    "raw_text": [
      "Аныгы музыка эйгэтигэр кавер (эбэтэр кавер-версия) диэн тылы элбэхтик истэбит. Кавер диэн биллэр ырыаны үтүктэн эбэтэр уларытан ыллыылларын этэллэр. Аан дойду үрдүнэн бу көрүҥ олус тарҕаммыт, анаан кавер куонкурустара, түмсүүлэр тэриллэллэр.",
      "Толорооччу соҕотох киһи эбэтэр бөлөх буолуон сөп. Гитараҕа, барабаҥҥа, синтезаторга оонньоон доҕуһуолланаллар.",
      "Биир бөлөх ырыатын толорор кавер ырыаһыттары трибьют бөлөх диэн аатыыллар. Маны сэргэ ханна, хайдах ыллыылларынан көрөн, көрүҥнэргэ араартыыллар. Ол курдук, анаан сыбаайбаларга ыллыыр, онно барсар бытаан да, тэтимнээх да репертуардаах бөлөҕү веддинг-бэнд диэн ааттыыллар. Үҥкүүлүүргэ сөптөөх түргэн, биллэр, хит параадтарга киирэр ырыалары толорор бөлөхтер пати-бэнд диэн буолаллар. Джаз, лаундж ырыалары ыллыыр бөлөхтөрү фанкшен-бэнд диэн ааттыыллар.",
      "Биһиэхэ, Саха сиригэр, кавер толорор ыччат элбээтэ. Инстаграмҥа анал бөлөхтөр арыллан, куонкурус тэрийэллэр, бэйэ-бэйэлэрин кытта алтыһаллар, билсиһэллэр. Кавер толорортон саҕалаан, ким эрэ кистэлэҥ талаана арыллар, ким эрэ сыанаҕа тахсартан куттанар санаатын аһарынар.",
           "Сайаана Неустроева Дьокуусай куорат 31 №-дээх оскуолатын VIII «б» кылааһын үөрэнээччитэ. Кыра эрдэҕиттэн ыллыырын сөбүлүүр. II кылаастан саҕалаан «Виктория» эстрада оскуола-устуудьуйаҕа сылдьар.",
      "Бастаан устуудьуйа оҕолорун кытта уопсай ыллаһар этим. Онтон улам сөбүлээн, ылларан, бэйэм ыллыыбын. Билигин Мэрайя Кэри, Кристина Агилера репертуардарыттан толоробун. Учууталым С.П. Олесов өйүүр, куруук сүбэ-ама биэрэр.",
      "Мин ийэм өттүнэн эһэм В.В. Кузьмин – мелодист. Киниттэн бэриллибит быһыылаах, ырыа – мин эйгэм. Инникитин олохпун музыканы кытта сибээстиир баҕалаахпын. Москваҕа Гнесиннар ааттарынан музыка академиятыгар туттарсыам. Ол иһин сыал-сорук оҥостон, ырыанан сөбүлээн дьарыктанабын.",
           "Кавер толороллорун интернеккэ, социальнай ситимнэргэ көрөөччүбүн. @faouziaofficial, @kimmygabriela толорууларын сэргиибин. Ааспыт сайын инстаграмҥа каверга куонкурус биллэрбиттэригэр, бэйэбин холонон көрөргө санаммытым. Билигин хит-парадтарга инники күөҥҥэ сылдьар, ыччат сөбүлээн истэр Shawn Mendes, Camila Cabello «Senorita» ырыаларын толорбутум. 22 тыһыынча киһи көрбүт этэ. Наһаа үөрбүтүм, сөхпүтүм. Онтон кынаттанан салҕыы кавердары устабын. Дьонум өйүүллэр, өйдүүллэр. «Кавер устабын», – диэн эрдэттэн этэбин уонна хоспор киирэн, кимиэхэ да мэһэйдээбэт курдук олоробун. Эдьийим төлөпүөнүгэр устабын, кини камерата миэнинээҕэр ордук. Устан бүттэхпинэ, дьонум көрөллөр, онтон «үчүгэй» диэн сыаналаатахтарына, инстаграмҥа таһаарабын.",
      "Мин санаабар, социальнай ситимҥэ таһаарыы сыанаҕа тахсыы кэриэтэ. Элбэх дьон эйигин көрөр. Баҕар, ханнык эмэ талааннаах оҕо эмиэ ыллыан баҕарара буолуо эрээри, кыбыстан, кэмчиэрийэн устубат буолуон сөп. Миигин, атын оҕолору көрөн, эмиэ кавер устан холонуо. Ол иһин устаргар сирэйгин-хараххын, таҥаскын-сапкын көрүнэн, хоскун хомунан баран устуохтааххын, уопсай култуураны тутуһуохтааххын.",
      "Ырыаһыт хайдах ыллыырын курдук үүт-үкчү ыллаабакка, тональнаһын үрдэтэн-намтатан, арыый ураты суоллаан толорууну ордук дии саныыбын. Онно эн таһымыҥ, уратыҥ көстөр.",
           "Билигин ордук омук ырыаларын толоробун, ол эрээри сахалыы эмиэ ыллыыр баҕалаахпын. 2017 сыллаахха «Саха» көрдөрөр-иһитиннэрэр хампаанньа тэрийбит «Эн-сулускун» бырайыагар Дарья Лавровалыын «Сулустар» ырыанан кыттыбытым. Саха эстрадатыттан Өркөнү, Байбал Сэмэнэби, Дарья Лаврованы сөбүлээн истэбин, кинилэр ырыаларын ыллаан холонуом дии саныыбын.",
      "Профессионал ырыаһыт буолуохпун баҕарабын. Сөбүлүүр дьарыгыҥ эн олоҕун суола буолара наһаа үчугэй дии саныыбын. Баҕа санаабын чугаһатар сыалтан кавер толоробун, эстрада устуудьуйатыгар дьарыктанабын, үөрэхпэр кыһаллабын, оскуолабар ыытыллар тэрээһиннэргэ көхтөөхтүк кыттабын.",
      "МАРИЯ ИВАНОВА"
    ]
  },
  {
    "title": "Суох буоллун ыарыы!",
    "date": "10.04.2020",
    "url": "http://keskil14.ru/suoh-buollun-yaryy/",
    "raw_text": [
      "Киһиэхэ саамай күндүтэ – кини доруобуйата. Ыарыһах, олох кэрэтин билбэккэ, эмтэнэ сатаан, күнүн-дьылын барыыр.",
      "Билигин коронавирус диэн кутталлаах ыарыы турда. Соҕуруу Кытайтан бүтүн аан дойдуга тарҕанна. Бу вирус сүрдээх түргэнник тилийэ көтөр.",
      "Дойду Президенэ, ыарыы кутталы үөскэппэтин диэн, Россия үрдүнэн карантины биллэрбитэ. Сорохтор ону тутуспаттар, ол иһин ыарыыны тарҕаталлар.",
      "Дьиэҕитигэр олоруҥ, ханна да барымаҥ-кэлимэҥ, илиигитин сотору-сотору мыылалаан сууна сылдьыҥ диэн этиэхпин баҕарабын. Бу ыарыы түргэнник аастын. Оччоҕуна олохпут, уруккутун курдук, үөрүү-көтүү аргыстаах аа-дьуо устан иһиэ этэ.",
      "Эрхан Куличкин, V «Б» кылаас.",
      "Дьокуускай куорат 12 №-дээх оскуолата.",
      " "
    ]
  },
  {
    "title": "Киһи мэйиитэ – тарбаҕар.",
    "date": "10.04.2020",
    "url": "http://keskil14.ru/ki-i-mejiite-tarba-ar/",
    "raw_text": [
      "Мин Лего конструкторы таҥарбын олус сөбүлүүбүн. Бастакы Лего оонньуурбун эбэм бэлэхтээбитэ. «Техник» серияттан кыһыл өҥнөөх гоночнай массыына этэ.",
      "Бастаан дьоммун кытта инструкциянан таҥмыппыт. Ол күнтэн ыла мин Лего конструкторы сөбүлээн, хобби оностубутум уонна коллекция мунньарга, элбэтэргэ санаммытым.",
      "Саҥа дьыл иннигэр бырааттарбын кытта Моруос оҕонньорго баҕа санаабытын суруйааччыбыт, миэнэ «Лего» оонньуур буолааччы. Аптаах курдук, сана дьыл түүн таһырдьаттан Моруос оҕонньор суругун кытта бэлэҕин булан ылааччыбыт. Биирдэ салют көрө тахсыбыппытыгар, кыһыл өҥнөөх көстүү көтөн иһэрин көрөн олус соһуйбутум уонна үөрбүтүм. Ол аата кини кырдьык баар эбит, баҕа санаабытын толорор диэн итэҕэйбитим.",
           "Төрөөбүт күммэр дьонум мин баҕабын билэр буолан, Лего бэлэхтээччилэр. Мин онтон олус үөрэбин. Бырааттарым атын интэриэстээхтэр, конструкторынан соччо онньооботтор.",
      "Лего таҥарбын туохтааҕар да ордоробун, оонньуурдарбын олус харыстыыбын. Кырабыттан таҥар буоламмын илиим, тарбаҕым үөрэммит курдук. Бастаан инструкциянан таҥан баран, хос ыһан, саҥаттан бэйэм өйбүттэн таҥааччыбын. Элбэх бытархай чаастар ханна, ханнык набортан сылдьалларын тута билэбин. Мин санаабар, хоббим өй сайдарыгар туһалыыр. Ийэм уонна учуонай Кант этэринэн: «Киһи мэйиитэ – тарбаҕар».",
      "Мин саамай сөбүлүүр наборым Лего ниндзяго буолар. Элбэх интэриэһинэй персонажтаах уонна дьикти механизмнаах массыыналардаах. Таҥарга олус интэриэһинэй, умсулҕаннаах.",
      "Мин Леголэнд көрүөхпүн олус баҕарабын. Бу улахан баҕа санаам туолуо диэн эрэнэбин.",
      "Уйгун Тен, V кылаас.",
      "Политехническэй лиссиэй.",
      "Сунтаар."
    ]
  },
  {
    "title": "Үлэ, үөрэх түмүгүн реформа буолбакка, киһи бэйэтин баҕата быһаарар",
    "date": "09.04.2020",
    "url": "http://keskil14.ru/le-reh-t-m-g-n-reforma-buolbakka-ki-i-bejetin-ba-ata-by-aarar/",
    "raw_text": [
      "Үлэ Геройа Михаил Николаевич Готовцев үөрэммит оскуолатын оҕолоругар соһуччу бэлэх оҥордо. Нэһилиэк элбэх оҕолоох ыалларыгар дьиэҕэ олорон үөрэнэргэ табыгастаах усулуобуйаны тэрийсэн, үөрэнээччилэргэ смартфоннары тиэрдитэлээтэ.",
      "Оскуола директора Надежда Михайловна Егорова бэлэҕи туттартаата",
      "Оскуола директора Надежда Михайловна Егорова бэлэҕи туттарда. Оҕолор да, төрөппүттэр да үөрүүлэрэ үксээтэ. Светлана Владимировна уонна Руслан Петрович Сидоровтар 3 оҕолоохтор. Кыралара Уйгун 1 кылааска үчүгэйдик үөрэнэр. Сидоровтар улаханнара аармыйаҕа сулууспалыыр, ортолоро 8-с кылаас үөрэнээччитэ.",
      "Уйгун Сидоров",
      "«Уйгун наһаа үөрэн, ис сүрэҕиттэн баҕаран, төрдүс күнүгэр номнуо үөрэннэ,» — диэн ийэтэ кэпсиир. Ыал аҕата олох-дьаһах коммунальнай хаһаайыстыбатын тэрилтэтигэр хачыгаардыыр, ийэлэрэ доруобуйатынан хааччахтаах буолан үлэлээбэт. «Михаил Николаевич холобуруттан сиэттэрэн дьон бэйэ-бэйэтигэр үтүө сыһыана, көмөлөсүһэр баҕата элбиэн баҕарабын,» — диэн суруйар Светлана Владимировна.",
      "Оттон Окоемовтар 5 оҕолоохтор. Икки улахан туспа ыаллар, биир уол устудьуон, кыралар — оскуола дьоно. Семён Афанасьевич туох да үлэттэн толлон турбат, быстах үлэ көһүннэ да ылсан иһэр. Ийэлэрэ Зоя Владимировна кырдьаҕас аҕатын көрөр буолан, билигин Өлүөхүмэҕэ баран олорор. Люба 9 кылааска үөрэнэр, гуманитарнай предметтэргэ ордук үчүгэй. Психолог идэтигэр үөрэххэ туттарсыан баҕарар.",
      "Афоня Окоёмов",
      "Эһэтин аатынан ааттаммыт Афоня 5 кылааска үөрэнэр, спортка дэгиттэр. Ол эрээри, мас тардыһыытынан ордук сөбүлээн дьарыктанар.",
           "Үлэ уонна үөрэх Михаил Николаевич кыра эрдэҕиттэн өрө туппут үөрүйэхтэрэ. Байаҕантай нэһилиэгин оскуолатын кэнниттэн производствоҕа үлэлээн баран,  Ленинградтааҕы ветеринарнай институкка үөрэнэ киирэр. Ити үлэлии барбыттара уостан-уоска сылдьар туспа кэпсээн. Оскуоланы бүтэрэллэрин чугаһыгар дойду үөрэҕириитин систиэмэтигэр эмиэ улахан уларыйыылар киирэллэр. Холобур, 1962 сыллааха оскуоланы бүтэрбит оҕолор 87 %-нара үрдүк үөрэххэ киирэр буоллахтарына, 1965 сылга 63 %, 1970 сылга 35-% буолбут. Регионнарга, улахан куораттарга кытта производствоҕа сыһыаннаах үөрэтии үксүүр. Онон 1966 сыллаахха Михаил Николаевичтаах оскуоланы бүтэрээт “Оскуола, производство, үрдүк үөрэх”’ ыҥырыынан салайтаран, колхоз 4 биригээдэлэринэн сүнньүнэн сүөһү үлэтигэр тахсаллар. Бу туһунан биһиэхэ Герой үөлээнээҕэ, СӨ үөрэҕириитин туйгуна, “Учууталлар учууталлара” анал ааттаах Иван Петрович Матвеев кэпсээтэ. Кини маннык сэһэргиир. “Тандаҕа бэһиэ буолан Табалаахха субай сүөһү көрүүтүгэр анаммыппыт. Кривошапкина Акулина Романовна, Егорова Любовь Тимофеевна, Кривошапкина Екатерина Иннокентьевна, Готовцев Михаил Николаевич уонна мин Матвеев Иван Петрович. Фермабыт аата суох этэ.",
           "Михаил Николаевич уҥаттан төрдүс турар.",
      "Миша Үлэ Геройа, Акулина кэлин кооперация үлэһитэ, ССРС кооперациятын туйгуна, Любовь РФ үтүөлээх учуутала, СР-тын үөрэҕириитин, оҕо спордун туйгуна буолбуппут. Катя агроном идэлэммитэ, эдэр сааһыттан ыарытыйар этэ. Кини билигин суох.”.",
      "Кэлин кинилэр бачыымнарын өйөөн, Тандаҕа “Мечта” ыччат комсомольскай фермата баар буолбута. Герой холобур буолар харса суох үлэтэ бу ферманы кытта сайдыбыта. Кинини билэр дьон Михаил Николаевич ааҕар үөрүйэҕэ элбэх билиини биэрбитин куруутун бэлиэтииллэр. Ханнык да тиэмэҕэ — бастыҥ сэһэргэһээччи. Чахчы үөрэх-билии ханнык да реформаҕа киһиттэн бэйэтиттэн тутулуктаах буоларын биир бастыҥ холобура.",
           "Бэйэбит инф."
    ]
  },
  {
    "title": "Саха сирин оҕолоругар Геройдар суруйаллар.  Герой космонавтар.",
    "date": "07.04.2020",
    "url": "http://keskil14.ru/saha-sirin-o-olorugar-gerojdar-surujallar-geroj-kosmonavtar/",
    "raw_text": [
      "Биһиги издательствобыт маннык ааттаах хамсааһыны сөргүтэргэ быһаарда.",
      "Бүтүн республикатааҕы оҕо хамсааһына уонна “Бэлэм буол” хаһыат урукку кэмҥэ чулуу дьоммутун кытта оҕолор суруйсууларын көҕүлээбитэ. Ити суруйуулар барыта “Саха сирин пионердарыгар” диэн ааттаах кинигэҕэ түмүллүбүттэрэ. Бу үтүө үгэс салҕаныахтаах диэн санааттан биһиги оскуолалары кытта суруйсан эрэбит. Билиҥҥи кэм сиэринэн сурукка быдан түргэнник харда кэлэр. Онтон биһиги кэммит Геройдарын хардалара араас форматтаах кэлэн саҕалаатылар.",
      "Бастакы сурукпут ис хоһооно маннык:",
      "Ю.А.Гагарин – 5 классу",
      "Баягинской средней школы",
      "Дорогие мои друзья!",
      "Сколько полезного вами сделано! Настойчивая учеба, большой и разносторонний общественно-полезный труд убедительно свидетельствуют о том, что ваш дружный коллектив проявляет много разумной инициативы, идет по верному ленинскому пути.",
      "Дорогие ребята, набирайтесь знаний, воспитывайте в себе любовь к труду, дисциплинированность, твердую волю, закаляйте себя физически и тогда все дороги откроются перед Вами.",
      "С горячим приветом",
      "Ю. Гагарин,",
      "Летчик-космонавт СССР",
      "5.1.68.",
      "книга «Пионерам Якутии»",
      "Баайаҕа орто оскуолатыгар 1967-68 үөрэх дьылыгар 5-с кылааска үөрэммит оҕолоро 1968 сыл үүммүтүн кэннэ бастакы космонавт Юрий Алексеевич Гагарин суруга кэлбит үөрүүтүн бу баардыы өйдүүллэр. Ол туһунан бу күннэргэ оскуолаҕа билигин үөрэнэр 5-с кылаас үөрэнээччилэрэ иһитиннэрдилэр.",
      "Баайаҕа орто оскуолатын 5-с кылаас үөрэнээччилэрэ кылаас салайааччыта Дарианна Владиславовна Сметаниналыын",
      "Кылаас салайааччыта Дарианна Владиславовна Сметаниналыын оҕолор оччотооҕу кэм оҕолорун буллулар. Ол о5олор кимнээҕий?",
      "Учууталлара Данилова Анна Денисовна",
      "1973 сыллаах выпускниктар:",
      "Андросов Власий Павлович",
      "Андроов Гаврил Софронович",
      "Андросов Егор Ниеолаевич",
      "Андросов Михаил Петрович",
      "Андросов Петр Иосифович",
      "Бабаранова Дария Ивановна",
      "Белолюбская Парасковья Николаевна",
      "Белолюбскай Егор Макарович",
      "Дедюкин Гаврил Трфимович",
      "Дедюкин Дмитрий Дмитриевич",
      "Луковцев Арсен Арсентьевич",
      "Луковцев Дмитртий Васильевич",
      "Максимова Евдокия Захаровна",
      "Мандаров Иннокентий Иннокентьевич",
      "Мекумянов Иван Григорьевич",
      "Неустроев Петр Гаврильевич",
      "Слепцова Анна Михайловна",
      "Тарабукина Людмила Дмитриевна",
      "Чярина Раиса Ивановна",
      "Оҕолор баар ахтыылары булбуттарыттан бүгүн бэчээттиибит.",
      "Дария Барабанова",
      "Юрий Гагарин сырдыкка, үтүөҕэ сирдээбитэ",
      "Оҕо сааспыт чаҕылхай,умнуллубат түгэнин санаан кэллим.",
      "Алын кылааска үөрэнэ сылдьан, кыыһар кыһыл хаалтыһы баанан, пионердар кэккэлэригэр киирбиппит. Пионер баһаатайынан Т.И.Андросова үлэлиирэ, кинини оҕо барыта сөбүлүүрэ. Биһиги кылааспыт пионерскай этэрээтэ Юрий Алексеевич Гагарин үрдүк аатын сүгэрэ. Пионерскай сбордар, араас өрүттээх тэрээһиннэр тиһигин быспакка ыытылаллара.",
      "Кылааспыт салайааччыта нуучча тылын учуутала Анна Денисовна Данилова арай биирдэ эттэ: «Оҕолоор, Ю.А.Гагаринна сурукта суруйуҥ эрэ.» Ону ылынан, кылааспыт иһигэр сүбэлэһэн баран сурук суруйдубут. Сотору соҕус буолаат, сурукпутугар харда тигинээн кэллэ. Бу 1967- 1968 сылларга этэ. Космоска бастакынан көппүт биллиилээх киһиттэн сурук тутан долгуйа үөрбүппүт.",
      "Сурук килиэккэлээх тэтэрээт илииһигэр суруллубут, буочара үчүгэйэ сүрдээх этэ. «Ю.А. Гагарин» диэн илии баттааһыннаах этэ.",
      "Сурук тутан, сүргэбит көтөҕүллэн үөрэхпитин, бэрээдэкпитин өрө тардыммыппыт. Оскуола пионерскай, тимуровскай үлэлэригэр куруук инники сылдьыбыппыт. Билигин санаатахха, Юрий Алексеевич Гагарин биһиги",
      "сурукпутун наадалааҕынан ааҕан, ыраах Саха сирин кыракый дэриэбинэтигэр олорор оҕолорго, биһиэхэ, улахан болҕомтотун уурбут эбит.",
      "Ол кылааска уерэммит оҕолор бары оскуолабытын этэннэ үөрэнэн бүтэрэн, олох суолугар үктэнэн, үлэһит дьон буолан, араас улэҕэ үлэлээн-хамсаан, сорохтор бочуоттаах сынньалаҥҥа олоробут.",
      "Дария Ивановна Барабанова",
      "Педагогическай үлэ бэтэрээнэ",
      "Бу ураты кэрэхсэбиллээх олук ууруллубутун туһунан биһиги Россия Геройа, Государственнай Дума депутата, Юнармия бүтүн Россиятааҕы хамсааһын салайааччыта Роман Юрьевич Ромненкоҕа кэпсээтибит. Онуоха кини үгэһи салҕаан, Саха сирин оҕолоругар барыларыгар эҕэрдэтин ыытта.",
           "Роман Юрьевич туһунан хас да уус-уран кинигэ суруллубута. Онтон биирдэрин, Лена Де Винне суруйбут «Мой папа космонавт» диэн кинигэтин бу куйаар куодунан киирэн атыылаһан ааҕыаххын сөп.",
                "Романенколар дьиэ кэргэҥҥэ аҕа уонна уол иккиэн космонавтар. Роман Юрьевич аҕата Юрий Викторович космоска аан бастаан 1977 сыллаахха көппүтэ. Киниэхэ 2 төгүл Советскай Союз Геройун аата иҥэриллибитэ.",
      "Бүгүҥҥү оҕолор космос уонна космонавтика туһунан туох өйдөбүллээхтэрий? ",
      "Баайаҕа 5-с кылааһын үөрэнээччилэрэ бэйэлэрин уруһуйдарын уонна Космонавтарга аналлаах суруйууларын ыыппыттарын таһаарабыт.",
           "Эҕэрдэ буоллун ытыктыыр дьоммутугар Герой Космонавтарга!!!",
      "Кэскиллээҕи кэрэһэлээн",
      "Ыллыктааҕы ырыҥалаан",
      "Толкуйдаабыккытын толорон",
      "Саҕалаабыккыт үтүѳ түмүктэннин!",
           "Υтүмэн элбэх үѳрүүнү, кэрэни, сырдыгы",
      "Дьиэ кэргэнҥитигэр бѳҕѳ туругу баҕарабыт!",
      "Дьон махталларынан, аламаҕай алгыстарынан арыалланан улэҕитигэр дьулууру, эстибэт эрчими!!!!",
      "Сахалыы сайаҕас махталбытын тиэрдэбит!",
      "Бары кэрэни, үтүѳнү кытта Баайаҕа орто оскуолатын 5-с кылааһын үѳрэнээччилэрэ.",
                "Аныгыскы сырыыларга күн-дьыл, кэм кэрдии уларйыытыгар үтүрүйтэрбэккэ, сайдан, тупсан иһэр интэриэстээх дьон туһунан кэпсиэхпит.",
      "Ольга Семенова"
    ]
  },
  {
    "title": "Саха суруйааччыларын ааҕыы, кинигэ туһунан «кынаттаах» этиилэрэ",
    "date": "06.04.2020",
    "url": "http://keskil14.ru/saha-surujaachchylaryn-aa-yy-kinige-tu-unan-kynattaah-etiilere/",
    "raw_text": [
      "Саха суруйааччыларын ааҕыы, кинигэ туһунан «кынаттаах» этиилэрэ.",
                "Анна Денисовна Неустроева убайын Н.Д.Неустроев туһунан:",
      "«Кини кинигэни куруук ааҕара. Ордук нуучча улуу суруйааччыларын Пушкин, Лермонтов, Гоголь, Лев Толстой, Чехов уонна Некрасов кинигэлэрин таптаан ааҕара. Кини ити суруйааччылар кинигэлэрин, хартыыналарын биһиэхэ көрдөрөр буолара уонна тус-туспа араартаан кэпсиирэ. Пушкин оҕо эрдээҥҥитин туспа, улааппытын туспа, ийэтин, аҕатын, ойоҕун мэтириэттэрин көрдөрөрө. Лев Николаевич Толстой бэйэтин, эмээхсинин, хас оҕолорун тус-туспа ааттарынан ааттаан, мэтириэттэрин кинигэттэн эмиэ көрдөрөрө. Оннооҕор биһиги ийэбит Ксения Петровна үөрэҕэ суох эрээри, ол убайым Николай кинигэлэртэн көрдөттүүрүнэн, кэнники атын да урут көрбөтөх кинигэлэригэр ити этиллибит суруйааччылар мэтириэттэрин көрдөҕүнэ, чуо билэр буолара».",
           "Н.Е.Мординов-Амма Аччыгыйа:",
      "«Улуу дьол ааҕарга баар. Эдэриттэн ааҕа үөрэммит эрэ киһи ол дьолтон үрдүк үөрүүнү сомсор».",
      "Михаил Чооруоһап Амма Аччыгыйын туһунан:",
      "«Олох быстыар диэри, бэл ачыкыта суох ааҕара. Ааҕыы киниэхэ үйэтигэр үрдүк дьоло этэ. Улаханнык оҕустаран ыалдьыар диэри күн аайы син биир эксээмэҥҥэ бэлэмнэнэр сүрэхтээх устудьуон курдук ааҕара. Итинтикэҥ да быһаарыылаах эбээт! Эдэригэр ааҕар дьолу иҥэриммит киһи эрэ кырдьар сааһыгар сыралаахтык ааҕааччы».",
           " Николай Алексеевич Лугинов:  «Ойуунускай айымньыларын ааҕан улааппытым…»",
      "Кини аан дойду историятыгар олоҕуран суруйбут “Соломуон Муударай”, “Александр Македонскай” туһунан сытыы көрүүлээх айымньыларын ааҕан улааппатаҕым буоллар “Чыҥыс хаан” суруллуо суоҕа этэ, мин үлэм үтүө үгэһи салҕааһын. Мин Ойуунускай айымньыларыттан “Улуу Кудаҥса”, “Дойду оҕото Дорогуунап Ньукулай” айымньылары оҕо эрдэхпиттэн сөбүлээн ааҕан үөскээбитим. Саҥа улаатан эрдэхпинэ П.А.Ойуунускай 7 томнаах кинигэтэ бэчээттэнэнэ тахсыбыта. Оччотооҕу саха ыала күннээҕи үлэтин-хамнаһын мүлүрүтэн бары анаан мустан бырааһынньык курдук П.А.Ойуунускай айымньытын аахтаран истэр этилэрэ. Биһиги дьоммут барахсаттар: “Бу куһаҕаннык, бу үчүгэйдик ааҕар оҕо”, – диэн араараллара. Хороччу улаатыахпар диэри маннык көстүү баара. Убайбын буллургуу сытыйан диэн сирэллэрэ, ол оҕо үчүгэйдик ааҕар үһү диэн ыҥыраллара. Бу оччотооҕу кэмҥэ тэнийбит көстүү – доргуччу ааҕыы культурата. Билигин литератураны ааҕыы мөлтөөбүт хомолтолоох кэмигэр олоробут…Компьютер биир-икки көлүөнэ эдэр дьону “сиэтэ”. Ол эрээри киһи үөрэххэ тардыһыыта күүстээх. Өскөтүн ааҕыы муодата эргилиннэҕинэ, оҕо аҕыйах кэминэн барытын ааҕан ситиһиэҕэ. Кинигэни аахпат киһи ордук техническэй наукаҕа, математикаҕа сыстаҕас буолбат. Поэзия санааны сайыннарар күүстээх, ол иһин техническэй наукаҕа, математикаҕа туһалаах. Былыргы математиктар литература туһунан кэпсэтэллэрэ, суруйааччылары кытта доҕордоһоллоро. Техническэй наука өрөгөйдөөн сайдыбыт кэмигэр, техническэй үөрэхтээх интеллигенция поэзияны өрө тутар эбит. Аахпат киһиттэн – техническэй өй-санаа кэхтэр. Бу билиҥҥи аахпат кэм бириэмэтэ сотору ааһыаҕа.",
      "Ылылынна: tullukchaan.ru"
    ]
  },
  {
    "title": "Дьоруой оҕолор тустарынан кинигэ ааҕарга сүбэлиибит",
    "date": "31.03.2020",
    "url": "http://keskil14.ru/doruoj-o-olor/",
    "raw_text": [
      "Дьоруой диэн кимий? Бу наадалаах кэмҥэ олус түргэнник, бэйэтин олоҕун да харыстаабакка туран ким эбэтэр туох эрэ туһугар уһулуччу хорсун быһыыны оҥорбут киһи. Биллэн турар маннык дьоннор ханнык баҕарар кэмҥэ хаһан баҕарар олороллор. Билиҥҥи кэмҥэ ордук ууга түһэн, баһаарга түбэспиттэргэ оҕолор уһулуччу дьоруойдуу быһыылары оҥороллорун биһиги бары билэбит. ",
      "Онтон 1941 — 1945 сылларга салҕаммыт алдьархайдаах сэрии кэмигэр эһиги курдук саастаах оҕолор ураты дьоруойдуу быһыыны оҥорон «Сэбиэскэй сойуус дьоруойдара» диэн үрдүк наҕарааданан үгүстэрэ өлбүттэрин кэннэ бэлиэтэммиттэрэ. Кинилэр үгүстэрэ эһиги курдук уончаларын эрэ ааспыт оҕолор этэ.",
      "Саха сирин элбэх оҕото төһө да уордьанынан, мэтээлинэн наҕараадаламматаллар төһөлөөх хорсун-хоодуот олоҕу олорбуттарын соҕотох «Сиимэ» диэн С.В.Федоров 1976 сыллаахха бэчээттэнэн тахсыбыт кинигэтиттэн билиэххитин сөп.",
      "Өскөтө биир эмэ кырдьаҕас киһини көрсөн кэпсэтиннэрэн да көрүҥ, саха олоҕо сэрии кэмигэр хайдаҕа дьиҥнээхтик ойууланар. Ол курдук бу дьиҥнээх олоххо буолбуту уус ураннык ойуулаан суруйуу.Сиимэ пионер оҕо баара суоҕа 12-13 эрэ саастаах оҕо. Кини төрөөбүт дойдутун,биир дойдулаах дьонун — сэргэтин хайдах курдук таптыыр оҕонуй?!",
      "Бу кинигэттэн быһа тардыыны ааҕыҥ. Олус үчүгэйдик, оччотооҕу олоҕу ойуулаан көрдөрүү:",
      "«-Тоойуом, сибилигин дьоннор кэлиэхтэрэ. Киэҥ айдаан буолуо…Миигин тутан ылыахтара…",
      "Хайдах гыныахха. Дезертири тутан баран, ама ыытан кэбиһиэ дуо. Өссө албыннаан ньылаҥнаабыт буола-буола!",
      "Сиимэ саҥата суох халҕаны аһан хадьыктаста. Онуоха анараа күтүр оҕону окумалыттан ыбылы харбаан ылан, дьиэ ортотугар умса бырахта….",
      "— Син биир этиэм!",
      "Дезертир сирэйин хаанньаччы  туттаат сутуруга күөрэс гынна да, оҕо муостаҕа төкүнүйэ түстэ.",
      "— Хара ыт, этиэҥ дуу, суох дуу?!",
      "Сиимэ ойон туран хааннааҕынан силлээтэ,уун утары өтөрү көрөн  турда.",
      "— Дезертир түөкүн ! Сааппаккын….»",
      "Оҕолоор, бу кинигэни булан ааҕарга кыһаныҥ. Бу иннигэр уонна салҕыы туох буолбутун билиэххит…Маны ааҕан эһэлэргит,эбэлэргит, өбүгэ дьоҥҥут иэдээннээх сэрии кэмигэр оонньооботох оҕо саастарын олохторун ааҕыаххыт.",
      "Зинаида Григорьева"
    ]
  },
  {
    "title": "Алена Кириллина: “Мин үҥкүү үктэллээх кылааска үөрэнэбин!”",
    "date": "30.03.2020",
    "url": "http://keskil14.ru/alena-kirillina-min-k-ktelleeh-kylaaska-renebin/",
    "raw_text": [
      "Үҥкүү – үөрүү күлүмэ, үҥкүү – үөһээ дайыы үктэлэ… Биһиги оскуолабытыгар хас биирдии үөрэнээччи ханнык баҕар хайысханан талаанын арыйар, толору сайдар кыахтаах. Оскуолабыт олус элбэх куруһуоктардаах. Көмүс куоластаах оҕолор – ырыаҕа, фольклорга сылдьаллар, быһый уолаттар – спортивнай сиэксийэлэргэ, тарбахтарыгар талааннаахтар – муода устуудьуйатыгар, иис куруһуоктарыгар… Онтон биһиги – 2 «а» кылаас үөрэнээччилэрэ «Тускул» ансаамбыл үҥкүүһүттэрэ буолабыт.",
           "Ситиһиигэ кынаттыыр кылааспыт салайааччыта – Марина Эдуардовна Расторгуева, оттон үҥкүү алыптаах түһүлгэтигэр угуйар уус-уран салайааччыбыт – Лидия Ивановна Артемьева.",
      "Маҥнайгы кылааска киирэрбитигэр оскуолабыт киэҥэ-куоҥа, улахан оҕолор элбэхтэрэ биһигини, кырачаан дьону, олус долгутара. Онуоха, учууталбыт бука барыбытын кэчигирэччи сиэппитинэн «Тускул» үҥкүү ансаамбылыгар киллэрбитэ. Оо, онно биһиги олус да үөрбүппүт! Лидия Ивановна бука барыбытын станокка сөпкө турартан саҕалаан араас норуот үҥкүүтүгэр үөрэттэ. Оскуолабыт тэрээһиннэригэр эҕэрдэ үҥкүү бэлэхтээтэхпитинэ көрөөччүлэр дохсун ытыс тыаһынан көрсөллөр. Онтон кынаттанан ситиһиилэрбитигэр күүс ылабыт. Намҥа ыытыллыбыт «Саргылаах саҕахтар», Дьокуускайга буолбут «Танцевальный микс» республикатааҕы куоҥкурустарга «Снежок» уонна «Сапожник» үҥкүүлэрбитинэн лауреат үрдүк аатын ылбыппыт.",
           "Үҥкүүгэ биир сүрүн миэстэни таҥас-сап ылар.  Биһиги көстүүмнэрбит быһыытын-таһаатын оскуолабыт «Алаас симэхтэрэ» муода устуудьуйатын салайааччыта Мария Сильвестровна Соловьева дизайынныыр. Онуоха, саамай сүрүн өйөөччүлэрбит – күндү төрөппүттэрбит күүс-көмө буолаллар, күн күбэй ийэлэрбит матырыйаал атыылаһан, тигэн көмөлөһөллөр. Ол түмүгэр, «Кыталыктыын дайыы» республикатааҕы үҥкүү күрэҕэр «Сайылык оҕолоро» репертуарынан кыттан «Бастыҥ көстүүм» анал ааты ылбыппыт.",
      "Дмитрий Федорович Ходулов аатынан Майатааҕы народнай театры кытта ыкса ситимнээхтик дьарыктанабыт. Араас хабааннаах ыытар тэрээһиннэригэр ыҥыран үҥкүүлэтэллэр. «Быйаҥнаах тэлгэһэ», «Саастаахтар күннэрэ», «Көрсүөххэ диэри, кыһыммыт!» курдук нэһилиэк тэрээһиннэригэр эҕэрдэ үҥкүүлэрбитин үөрэ-көтө бэлэх уунабыт.",
      "Үҥкүүнэн дьарыктанан доруобуйабытын тупсарынабыт, сыанаҕа туттарга-хаптарга, кыбыстыбат, бэйэбитигэр эрэллээх буоларга үөрэнэбит.",
      "Алена Кириллина, 2 «а» кылаас үөрэнээччитэ, Мэҥэбил эдкорпост"
    ]
  },
  {
    "title": "Мин аҕабынаан биир дьарыктаахпыт",
    "date": "24.03.2020",
    "url": "http://keskil14.ru/min-a-abynaan-biir-daryktaahpyt/",
    "raw_text": [
      "Саха Республикатын маҥнайгы Президенэ М.Е. Николаев анал Уурааҕынан Сахабыт сиригэр Аҕалар күннэрэ муус устар бастакы өрөбүлүгэр сыл аайы бэлиэтэнэр.  Эр киһи ыал буолан, аал уоту оттунан «Аҕа баһылык» дэтэрин тухары ыал аҕатын  үрдүк аатын сүгэр. Дьиэ-кэргэн нус-хас олоҕо уонна олоҕун бары уйгута, оҕолору иитии ийэттэн эрэ буолбакка, аҕаттан эмиэ улахан тутулуктаах. Аҕа тус холобура, кини ийэҕэ ытыктабыллаах сыһыана, төрөппүт эппиэтинэһин толоруута,  оҕону общество дьоһун гражданинын быһыытынан бэлэмнээһиҥҥэ улахан көмөлөөх.",
      "   Билиҥҥи уустук  олохпутугар аҕа киһи  ыллыктаах  сүбэтинэн-аматынан, өйүнэн-санаатынан дурда – хахха,  кэлэр кэнчээри ыччаты иитиигэ сүрүн күүс буолар. Аҕа киһи  үтүөхолобурунан уолаттарын  иитиитэ, күүс-көмөбуолуута, уол оҕоҕо   эр киһи хаачыстыбаларын  иҥэриигэ ордук суолталааҕа саарбаҕа суох. ",
      "Дьокуускай куорат 10 №-дээх «Туллукчаан» уһуйаан коллектива кэлэн иһэр аҕалар күннэрин көрсө араас дьаһаллары бэлэмниир. Ол курдук, «Мичээр»  бэлэмнэнии бөлөҕүн оҕолоро аҕакүнүгэр эрдэттэн бэлэмнэнэллэр. Мин бу бөлөххө  аҕаларын кытта биир дьарыктаах оҕолор бааларын бэлиэтии көрөбүн. Түгэнинэн сөп түбэһиннэрэн, кинлэртэн  кылгастык  ыйыталастым. Оҕолорбут ис сүрэхтэриттэн , маннык диэн кэпсээннээх буоллулар:",
      "Бурнашев Тимур: ",
      "«Мин сөбүлүүр дьарыгым дуобат. Миигин кытта дьиэбэр аҕам Дмитрий Иванович иллэҥ кэмигэр дуобаттыыр уонна дьарыктыыр. Кини уопсайынан спортка талааннаах, оҕо эрдэҕиттэн спорт элбэх көрүҥүнэн дьарыктанар. Быйыл иккиэн дуобакка уһуйааммыт чиэһин уокурукка уонна куоракка көмүскээтибит. Иккиэн бастакыбытын кыттан ситиһиилэннибит, онтон биһиги олус үөрэбит. Аҕам миигин нэдиэлэҕэ үстэ дуобат Киинигэр дьарыкка таһар. Мин бу дьарыкпын бырахпакка салҕыам, элбэх ситиһиилээх киһи буолуом»",
           "Сивцев Саша:",
      "«Мин аҕам курдук футболунан дьарыктанабын. Аҕам Вадим Васильевич бэйэтэ оскуола саҕаттан оонньоон саҕалаабыт. Билигин куорат уонна республика үрдүнэн ыытыллар күрэхтэргэ ситиһиилээхтик кыттар. Мин эмиэ футболунан интириэһиргээн саҕалаабыппар, аҕам миигин «Заря» диэн ааттаах мини-футбольнай кулуубка илдьибитэ. Манна мин 2019 с. олунньу ыйыттан саҕалаан нэдиэлэҕэ үстэ дьарыктанабын. Ситиһиилээхтик дьарыктанан, атын улахан куораттарга футболга күрэхтэһиигэ барыахпын баҕарабын. Улаатан баран аҕам уонна Криштиано Роналдо курдук күүстээх футболист буолуом!»  ",
      "Колодезникова Александрия: ",
      "«Мин кыра эрдэхпиттэн аҕам Михаил Прокопьевич уһанарын, араас сувенир эскиһын уруһуйдуурун, мас оноһуктары оҥорорун көрөөччүбүн. Аттыгар олорон араас мультик геройдарын уруһуйдуурбун, пластилинынан үтүктэрбин сөбүлүүбүн. Мин аҕам дизайнер үөрэхтээх, иккис идэтэ инженер-строитель. Билигин аҕам бэйэтин мастарыскыайыгар уһанар, дьоҥҥо маһынан дьиэ малын, хатыламмат оноһуктары оҥорор. Иллэҥ кэмигэр сувенирдары оҥорор. Куоракка ыраах дойдуттан кэлбит дьон аҕам оҥоһуктарын сөбүлээн,  бэлэх оҥостон бараллар. Мин уруһуйум табыллыбатаҕына,  аҕам миэхэ көрдөрөн биэрэр. Пластилинынан оҥоһуктарбын дьиэбэр мунньа сылдьабыт. Улааттахпына аҕабар көмөлөһүөм, уруһуйдуур дьарыкпын быраҕыам суоҕа.».",
      " Аҕалар оҕолорун бэйэлэрин таптыыр дьарыктарыгар уһуйуулара  барыбытын үөрдэр, ситиһиигэ сирдиир. Оҕолорбут барахсаттар аҕаларын үтүө холобур оҥостон, күннэтэ үүнэллэр-сайдаллар, ыра санааларын толорорго дьулуһаллар. ",
      " Түмүккэ, кэлэн иһэр аҕалар күннэринэн «Туллукчаан» уһуйаан аатыттан бары уолаттарбытыгар,  аҕаларбытыгар уонна эһэлэрбитигэр  истиҥ эҕэрдэбин тиэрдэн туран, чэгиэн доруобуйаны, үлэлэригэр ситиһиилэри, дьиэ – кэргэннэригэр дьолу-соргуну баҕарабын!",
      "Ааптар: РФ суруналыыстарын сойууһун чилиэнэ, РФ уопсай үөрэхтээһинин бочуоттаах үлэһитэ Попова Парасковья Ивановна-Тускулаана",
           " "
    ]
  },
  {
    "title": "Ийэ дойдуга бэриниилээх буолуу туһунан оҕолор тус санааларын эттилэр",
    "date": "10.03.2020",
    "url": "http://keskil14.ru/ije-dojduga-beriniileeh-buoluu-tu-unan-o-olor-tus-sanaalaryn-ettiler/",
    "raw_text": [
      "Быйыл, 2020 сылга, Россияҕа уонна Аан дойду үгүс государстваларыгар Советскай Союз Аҕа дойду Улуу сэриитигэр Кыайыытын 75 сылын бэлиэтиэхтэрэ. Сэрии сут-кураан, тоҥ хаһаа сылларын инчэҕэй эттэринэн билбит бэтэрээннэрбит сыл-хонук аастаҕын аайы аҕыйаан иһэллэр. Кинилэр күөх халлаан анныгар эйэлээх олоҕу бэлэхтээбиттэрин биһиги хаһан да умнуо суохтаахпыт.",
      "Үүммүт сылы Ил Дархаммыт Ийэ дойдуга бэриниилээх буолуу, ол эбэтэр париотизм сылынан биллэрбитэ. Манан сибээстээн мин оҕолортон 2 ыйытыы биэрдим:",
      "1.Патриот диэн кимий? Хайдах өйдүүгүнүй?",
      "2.Эн билэр дьоҥҥуттан кими патриот диэҥ этэй?",
      "Романов Максим, 11 кылаас",
      "Романов Максим 11 кылаас:",
      "— Патриот диэн, мин санаабар, бэйэтин дойдутун туһунан толкуйдуур, кинини харыстыыр, сайдарыгар бэйэтин күүһүн уурар киһи. Биһиги эһээлэрбитин, эбээлэрбитин патриоттар диэххэ сөп.",
      "Уваровская Юлияна, 10 кылаас",
      "Уваровская Юлияна 10 кылаас:",
      "— Кини туохха барытыгар инники, дойдутугар олус бэриниилээх, төрүт нациятын интэриэһин өрө тутар уонна кининэн киэн туттар. Ил Дарханынан, эһээбинэн Уваровскай Василий Густаповиһынан, эбээбинэн Уваровская Виктория Степановнанан киэн туттабын, убаастыыбын. Кинилэри мин дьиҥнээх патриоттар дии саныыбын.",
      "Саввина Айсена, 11 кылаас",
      "Саввина Айсена 11 кылаас:",
      "— Төрөөбүт дойдутун, дьонун-сэргэтин ытыктыыр патриот диэн буолар. Дойдутун ыарахан кэмҥэ өйүүр-өйөһөр, дурда-хахха буолар. Мин билэр дьоннорбуттан патриот аҕыйах буолуо дии саныыбын, ол эрэн хас биирдии киһи төрөөбүт дойдутун таптыыр, ис иһиттэн кини дьылҕатын туһугар долгуйар. Миигин тулалыыр дьон, ийэм, аҕам, оскуола коллектива, үөрэнээччилэр бары патриот санаалаах буолуохтаахтар. Хас биирдии киһи атын сиргэ, дойдуга бардаҕына төрөөбүт дойдутунан киэн туттуохтаах, көмүскүөхтээх уонна убаастыахтаах.",
      "Брызгалова Туйаара, 8 кылаас",
      "Брызгалова Туйаара 9 кылаас:",
      "— Киһи барыта төрөөбүт дойдулаах. Патриот диэн сирин-уотун, салгынын, хас күн аайы көрөр күнүн таптыыр, ытыктыыр киһи дии саныыбын. Төрөөбүт дойдутун көмүскүүр, айылҕатын кытта алтыһар, харыстыыр эрэ киһи патриот буолар.",
      "Бурнашева Юля, 8 кылаас",
      "Бурнашева Юля 8 кылаас:",
      "— Дойдутун таптыыр, норуотугар эрэллээх, бэриниилээх киһини патриот диибин. Эһээм Бурнашев Кузьма Иванович дойдутун туһугар алдьархайдаах түөрт сыллаах сэриигэ кыргыспыта. Кинини мин дьиҥнээх патриот диэн ааттыыбын, киэн туттабын!",
      "Зыков Дима, 10 кылаас",
      "Зыков Дима 10 кылаас:",
      "-Патриот норуотунан киэн туттар, айылҕатын, сирин-уотун харыстыыр, дойдутун таптыыр, кинини туох да иһин түһэн биэрбэт киһи буолуохтаах. Мин биһиги бары патриоттарбыт дии саныыбын, тоҕо диэтэххэ хайдах киһи төрөөбүт төрүт сирин таптыа, ытыктыа суоҕай?",
      "Ыйыппыт оҕолорум патриот диэни сөпкө өйдүүллэр эбит дии санаатым. Улуу сэрии алдьархайын, хоргуйууну билбит эбээлэрин, эһээлэрин ытыктыыллар, убаастыыллар эбит. Хас биирдии улахан киһи, оҕолор кинилэр үрдүлэригэр турар эйэлээх халлаан иһин кыргыспыт буойуттары, саллааттары өйдүү-саныы сылдьыахтаахтар.",
      "Ким да умнуллубат, туох да умнуллубат!",
           "Арина Тарасова, 10 кылаас, Табаҕа орто оскуолата.",
      "Мэҥэ-Хаҥалас улууһа ,«Кыымчаан” эдкорпост."
    ]
  },
  {
    "title": "Тыараһаҕа «Тыыннаах тыл» түһүлгэтэ 60 оҕону түмтэ",
    "date": "19.02.2020",
    "url": "http://keskil14.ru/tyara-a-a-tyynnaah-tyl-t-lgete-60-o-onu-t-mte/",
    "raw_text": [
      "Олунньу 18 күнүгэр Таатта улууһун Тыараһа нэһилиэгэр Россияҕа Албан аат, Саха сиригэр Патриотизм, ону сэргэ төрөөбүт тыл, сурук-бичик күнүгэр аналлаах «Тыыннаах тыл» эдэр ааҕааччылар күрэхтэрэ иккис төгүлүн ыытылынна. ",
      "Тэрийээччилэринэн М.Н. Турнин аатынан Тыараһа орто оскуолата (сал. П.В. Полускин  ), Л.Н. Турнин аатынан «Алгыс» норуот айымньытын дьиэтэ (сал. А.А. Сабарайкина ) буолаллар. Бырайыак ааптара — «Алгыс» норуот айымньытын дьиэтин уус-уран салайааччыта, Россия Суруналыыстарын союһун чилиэнэ Галина Ивановна Полускина.",
      " Быйылгы күрэххэ икки бөлөҕүнэн 60 оҕо кыттыыны ылла. Таатта, Чурапчы, Томпо улуустарыттан, Дьокуускай куораттан, уопсайа 12  оскуолаттан кыра бөлөххө (1-4 кыл.) — 36 оҕо, улахан бөлөххө (5-11 кыл.) — 24 оҕо кытынна.",
           "Дьүүллүүр сүбэҕэ 8 киһи үлэлээтэ.  П.А.Ойуунускай аатынан Саха академическай театрын артыыһа, театр директорын солбуйааччы, СР культуратын туйгуна Петр МАКАРОВ иккис сылын дьүүллүүр сүбэ бэрэссэдээтэлинэн буолла. Ону сэргэ Дьокуускай куораттан «Полярная звезда» литературнай сурунаал аабынай эрэдээктэрэ, Россия суруналыыстарын сойууһун чилиэнэ, Саха Республикатын суруйааччыларын сойууһун бэрэссэдээтэлин солбуйааччы Владислав Семенович ДОЛЛОНОВ, Н.Е.Мординов аатынан «Кэскил» оҕо бэчээтин кыһатын сүрүн эрэдээктэрэ, СР үөрэҕириитин туйгуна, СР бэчээтин туйгуна, Россия суруналыыстарын сойууһун чилиэнэ Татьяна Ильинична ЖИРКОВА,  “Далбар Хотун” сурунаал отделын эрэдээктэрэ, Россия суруналыыстарын сойууһун чилиэнэ, фотограф Юлия Ястеревна ПЕСТРЯКОВА,  А.Д. Макарова аатынан Культура уонна искусство колледжын саха тылыгар уонна литературатыгар преподавателэ, СР культуратын туйгуна Александра Николаевна ВАСИЛЬЕВА, Арктическай государственнай культура уонна исскуство институтун выпускнига, «Надо мною солнце не садиться» киинэ сүрүн оруолун толорооччу Иван КОНСТАНТИНОВ, Ытык-Күөлтэн үөрэх управлениетыттан Наталья Дмитриевна ОСИПОВА, Ольга Спартаковна ДЬЯКОНОВА үлэлээтилэр.",
           "Күн бастакы аҥарыгар күрэх бастакы түһүмэҕэ икки бөлөҕүнэн арахсан ыытылынна, дьүүллүүр сүбэ хайдыһан үлэлээтэ. Онтон финалга икки бөлөхтөн 21 оҕо талыллан, эбиэт кэннэ дьүүллүүр сүбэ толору састаабын иннигэр  иккистээн айымньытын толордо.",
           "Быйыл Улуу Кыайыы 75 үбүлүөйдээх сыла буолан, Аҕа дойду сэриитин темата үгүстүк таарылынна. Хаһан да буоларын курдук, саха классик суруйааччыларын айымньылара инники күөҥҥэ турда. Ону сэргэ эдэр суруйааччылар, олохтоох ааптардар айымньылара киирбитэ, күрэһи сэргэхситтэ. Быйыл П.А.Ойуунускай аатынан Саха академическай театрын артыыската Ирина НИКИФОРОВА “Талаан” диэн театральнай студиятын иитиллээччилэрин  аҕалан кытыннарбыта күрэс таһымын үрдэттэ.",
                "Икки түһүмэх түмүгүнэн муҥутуур кыайыылааҕы, бөлөхтөрүнэн миэстэлээхтэри таһынан, 16 анал аат туттарылынна:",
      "МУҤУТУУР КЫАЙЫЫЛААХ (ГРАН-ПРИ) – Аделина УНАРОВА, Таатта, Ытык Күөл 1№-дээх орто оскуолатын 5 кылааһын үөрэнээччитэ, салайааччы Потапова Влада Семеновна",
      "1 БӨЛӨХ:",
      "I ҮРДЭЛ – Айна ГРИГОРЬЕВА, Таатта, Тыараһа орто оскуолатын 1 кылааһын үөрэнээччитэ, салайааччы  Турнина Софья Иннокентьевна, Полускина Галина Ивановна",
      "II ҮРДЭЛ – Айтал ОКОЕМОВ, Таатта, Тыараһа орто оскуолатын 3 кылааһын үөрэнээччитэ, салайааччы Халыева Галина Федотовна",
      "III ҮРДЭЛ – Даниил ПАВЛОВ, Таатта, Ытык Күөл 1№-дээх орто оскуолатын 4 кылааһын үөрэнээччитэ, салайааччы Дедюкина Прасковья Романовна",
      "2 БӨЛӨХ:",
      "I ҮРДЭЛ – Арчылаан БАРАШКОВ, Чурапчы, Алаҕар орто оскуолатын 5 кылааһын үөрэнээччитэ, салайааччы Гоголева Татьяна Ильинична",
      "II ҮРДЭЛ –Айсулу МИХАЙЛОВА, Чурапчы, Мугудай орто оскуолатын 5 кылааһын үөрэнээччитэ, салайааччы Ноговицына Анна Федоровна",
      "III ҮРДЭЛ – Маша СЛЕПЦОВА, Чурапчы, Мугудай орто оскуолатын 5 кылааһын үөрэнээччитэ, салайааччы Ноговицына Анна Федоровна",
           "АНАЛ ААТТАР:",
      "12.“Таатта улууһа” МТ дьаһалтатын анал бэлэҕэ  – Сайдам САВВИНОВ, Дьокуускай, Саха гимназиятын 1 кылааһын үөрэнээччитэ, салайааччы Никифорова Ирина Афанасьевна",
           "Иккис сылын ыытыллыбыт “Тыыннаах тыл” күрэҕэ тэрийээччилэргэ, кыттааччыларга, дьүүллүүр сүбэҕэ үгүс умнуллубат түгэни бэлэхтээтэ, саҥа ааттары арыйда. “Тыыннаах тыл” сылын ахсын төрөөбүт тыл күнүгэр анаан ыытыллан, өссө кыттааччыта элбээн, үтүө үгэскэ киириэ диэн эрэнэбит. Бары кыттыбыт оҕолорго,  салайааччыларга, тэрээһиммитин өйөөбүт спонсордарбытыгар: улууспут дьаһалтатын баһылыгын социальнай боппуруостарга солбуйааччы И.А.Сивцеваҕа, нэһилиэкпит депутатыгар, улуустааҕы ОДьКХ салайааччытыгар Д.Д. Павловка, “Баай ас” тэрилтэҕэ (директор З.З. Варламов), “Камелек” фирмаҕа (салайааччы О.Г. Григорьева), “Мозаика” маҕаһыыҥҥа (салайааччы В.В. Афанасьев) партнердарбытыгар “Бичик” кинигэ кыһатыгар (генеральнай директор А.В. Егоров), “Сахабэчээт” автономнай тэрилтэҕэ (салайааччы В.И. Сыромятников), “Кэскил”  издательствоҕа (генеральнай директор О.И. Семенова), П.А.Ойуунускай аатынан Саха академическай театрыгар (директор А.П.Николаев), Арктикатааҕы государственнай искусство уонна культура  институтугар (ректор С.С.Игнатьева), Дьокуускайдааҕы культура колледжыгар (директор З.Н.Никитин) барҕа махталбытын биллэрэбит.",
      "Галина ПОЛУСКИНА"
    ]
  },
  {
    "title": "«Тыыннаах тыл» ааҕааччылар күрэхтэрэ иккис төгүлүн ыытыллаары турар",
    "date": "31.01.2020",
    "url": "http://keskil14.ru/tyynnaah-tyl-aa-aachchylar-k-rehtere-ikkis-t-g-l-n-yytyllaary-turar/",
    "raw_text": [
      "Бу күрэх уратыта – кыттааччылар проза жанрыгар (кэпсээн, сэһэн, роман) хапсар айымньылары, эбэтэр онтон быһа тардыылары ааҕан иһитиннэрэллэр.",
      "Олунньу 18 күнүгэр Таатта улууһун Тыараһа нэһилиэгэр Россияҕа Албан аат, Саха сиригэр Патриотизм, ону сэргэ төрөөбүт тыл, сурук-бичик күнүгэр аналлаах «Тыыннаах тыл» эдэр ааҕааччылар күрэхтэрэ иккис төгүлүн ыытыллаары турар.",
      "Тэрийээччилэринэн М.Н.Турнин аатынан Тыараһа орто оскуолата (сал. Полускин П.В. ), Л.Н.Турнин аатынан «Алгыс» норуот айымньытын дьиэтэ (сал. Сабарайкина А А.) буолаллар. Бырайыак ааптара — «Алгыс» норуот айымньытын дьиэтин уус-уран салайааччыта, Россия Суруналыыстарын союһун чилиэнэ Галина Полускина.",
           "Үөрэнээччилэр икки бөлөҕүнэн арахсан: кыра бөлөх (1-4 кылаастар), улахан бөлөх (5-11 кылаастар), айымньыны биирдиилээн эрэ толороллор. Бөлөҕүнэн кыттыы көҥүллэммэт.",
      "Бу тэрээһин сүрүн суолтата – оҕолору төрөөбүт тылынан ааҕыыга умсугутуу, олохтоох суруйааччылар айымньыларын билиһиннэрии, сыанаҕа холкутук сылдьарга, дьон иннигэр саҥарарга-иҥэрэргэ үөрэтии буолар.",
           "Былырыын “Тыыннаах тыл” күрэххэ Таатта, Чурапчы, Амма улуустарыттан уопсайа уон оскуолаттан (Тыараһаттан 2 оскуола, Чөркөөх, Ытык-Күөл, Чымынаайы, Амма улууһуттан Алтан, Соморсун орто оскуолалара, Чурапчы улууһуттан Чурапчы орто оскуолата, улуустааҕы гимназия, Соловьев орто оскуолата) барыта 63 оҕо кыттыыны ылбыта. Кыттааччылар сүрүннээн улуу классик суруйааччылар А.И.Софронов, Н.Д.Неустроев, П.А.Ойуунускай, биллэр прозаиктар Н.Е.Мординов — Амма Аччыгыйа, Д.К.Сивцев — Суорун Омоллоон, Софрон Данилов, Николай Золотарев — Якутскай, о.д.а айымньыларыттан ааҕан иһитиннэрбиттэрэ.",
      "Түмүккэ икки бөлөҕүнэн кыайыылаахтар, номинация хаһаайыттара ааттаммыттара. Гран-при үрдүк аатын Чурапчы орто оскуолатын 10 кылааһын үөрэнээччитэ, «Үөрүү» оҕо сайдар киинин «Үрдэл» театральнай куруһуогун иитиллээччитэ Ярослав Скрябин (салайааччы А.И.Собакина) ылбыта.",
      "Былырыыҥҥы күрэх илин эҥэр улуустарын икки ардыларыгар эрэ ыытыллыбыт буоллаҕына, быйыл аһаҕас күрэс буолан кыттааччыта өссө элбиирэ күүтүллэр.",
      "Курэх балаһыанньата ",
      " "
    ]
  },
  {
    "title": "Иван Гоголев – Кындыл аатын ылыммыт уол",
    "date": "27.01.2020",
    "url": "http://keskil14.ru/ivan-gogolev-kyndyl-aatyn-ylymmyt-uol/",
    "raw_text": [
      "Саха сирин биир чаҕылхай, айылҕаттан айдарыылаах, норуодунай поэта,суруйуу араас хайысхаларыгар: хоһоон, кэпсээн, сэһэн суруйуутугар тахсыылаахтык үлэлээбит, Уйбаан Кындыл – И.М.Гоголев 90 сааһын өрөспүүбүлүкэ барыта үрдүк таһымҥа бэлиэтээтэ.Оҕолор да мантан хаалсыбакка үгүс тэрээһиннэргэ көхтөөхтүк кыттан айар тыл маастарын алыптаах – хомуһуннаах тылын-өһүн балаччы билистэххит.",
      "Бүгүн билиһиннэрэр  оҕом эмиэ Кындыл диэн ааттаах эбит. Бу аат сахаларга олус тэнийбэтэх аат. Дьэ, ол иһин Үөһээ Бүлүүгэ маннык ааттаах оҕо баарын истэн кэпсэттим:",
      " — Дорообо! Эйигин бары Кындыл диэн ааттыыллар эбит дии.",
      "— Дорообо! Оннук. Өссө “Ньургуһун” уһуйааҥҥа сылдьар эрдэхпинэ Кындыл сайылыга диэн анал сүөһү – сылгы баайдаах саха алааһын көрдөрөр муннуктаах этим. Дьиҥэр аатым Ваня диэн ээ.",
      "— Оччоҕо тоҕо эйигин Кындыл диэн ааттыылларый?",
      "— Уйбаан диэн эһэм аатын иҥэрэргэ аҕам тыл көтөхпүт. Араспаанньабыт Гоголевтарбыт.Ол иһин эбэм,сайын тыаҕа олорон,телефонунан  тапталлаах,сүгүрүйэр суруйааччытын аатыгар майгылатан, “Хата Кындыл кэлбит”,- дии диэбит.",
      "— Ааккын сөбүлүүгүн дуо?",
      "-Сөбүлээн. “Дьонум паспорт ыларгар ааккын Кындыл диэҥҥэ уларытабыт дуо?” — диэбиттэрэ. Мин уларытыам диэбитим.",
                "-Үөрэххэр хайдаххыный? Хаһыс кылааскыный? Сөбүлүүр дьарыгын?",
      "-Мин Д.С.Спридонов аатын сүгэр Үөһээ Бүлүүтээҕи  4 № -дээх орто оскуола  5 кылааһыгар үчүгэйдик үөрэнэбин. Кылааспыт уолаттар киэннэрэ, салайааччыбыт Зинаида Евсеевна, саха тылын литературатын учуутала. Үөрэҕим кэннэ дьиэҕэ сорудахтары  аахтабын. Ийэлээх аҕабар дьиэ үлэтигэр көмөлөһөбүн. Ону таһынан оһуохай, ырыа куруһуоктарыгар сөбүлээн дьарыктанабын.",
      "—Улааттаххына туох идэлээх буолуоххун баҕараҕын?",
      "-Чуолкай билбэппин эрээри программист эбэтэр бэтэринээр буоларым буолуо.",
      "-Тоҕо бэтэринээр буолуоххун баҕараҕын?",
      "-Сайын аайы эһээлээх эбээбэр Трудовой диэн сайылыкка тахсабын. Онно улахан хаһаайыстыбалаахпыт. Мин онно сарсыарда аайы алтаҕа туран ынахтарбын көрдүүр эбээһинэстээхпин. Ньирэйдэрбин көрөбүн. Ол иһин бэтэринээр идэтин сэҥээрэбин. Былырыын “Трудовой -81” диэн лааҕырга сылдьыбытым. Наһаа сөбүлээбитим. Кыһынҥы каникулларбар эмиэ тахсабын ээ. Онно таайбын Егору кытта тииҥниибит, чааххааннарын көрөбүт. Биирдэ барса сылдьан оннооҕор куобах, саһыл, бөрө суолун көрбүппүт. Сайылыкка тахсарбын наһаа сөбүлүүбүн. Тоҕо диэтэххэ, онно күнү быһа таһырдьа сылдьабын. Дьиэҕэ олорбоппун. Нууччалыы эттэххэ “не скучно”.",
           "-Өссө тугунан дьарыктанаҕын?",
      "-История чахчыларын үөрэтэрбин сөбүлүүбүн. Ютубка араас историческай роликтары көрөбүн. Билигин араас дойдулар историяларын үөрэтэн саҕалаатым.",
      "-Уйбаан Кындыл айымньыларын аахпытын дуо?",
      "-“Харса суох Хампаадай” диэн чараас кинигэни,эбэм аахтарбыта. Кырдьаҕас хос эбэм истэр, диискэҕэ ааҕыллар айымньыларын эмиэ билэбин. Билигин миигин Кындыл диэн ыҥыраллара элбээтэ ээ. Суруйааччы литературнай аатын миэхэ таптал аат гынан биэрбиттэриттэн мин үөрэбин уонна киэн туттабын.",
      "Бу курдук, биир улахан улуус киинигэр олорор, сахалыы куттаах оҕо, Ваня Гоголев – Кындыл, кэпсээнэ маннык буолла.",
      "Оҕолоор, эһигини эмиэ баҕар ханнык эрэ суруйааччы аатынан таптал ааттыллара буолаарай? Оччоҕо биһиги почтабытыгар суруйан ыытыаххытын сөп.",
      "Зинаида Григорьева"
    ]
  },
  {
    "title": "Ил Дархан харыйатыгар «Кэскил» эдкордара Айсен Николаевтыын кэпсэттилэр",
    "date": "23.12.2019",
    "url": "http://keskil14.ru/il-darhan-haryjatygar-keskil-edkordara-ajsen-nikolaevtyyn-kepsettiler/",
    "raw_text": [
      "Бүгүн Саха цииркэтигэр Өрөспүүбүлүкэ араас муннуктарыттан үөрэхтэригэр туйгуннар, араас көрүҥнэргэ ситиһиилээх, ураты көрдөрүүлээх үөрэнээччилэрэ муһуннулар. Манна “Кэскил” оҕо бэчээтин кыһатын эдкордара эмиэ ыҥырыылаах ыалдьыт буоллулар. Ил Дарханныын көрсөн, бэйэлиригэр интириэһинэй, кинилэри долгутар ыйытыктары биэрдилэр.",
      "Айсен Николаевтан оҕолор толору эппиэти ылан үөрдүлэр-көттүлэр. Сиһилии тугу ыйыппыттарын бу роликка көрүҥ.",
           " "
    ]
  },
  {
    "title": "Фрунзе кырачаан олоҥхоһуттара балаҕан арыллыытыгар кытыннылар",
    "date": "19.12.2019",
    "url": "http://keskil14.ru/frunze-kyrachaan-olo-ho-uttara-bala-an-aryllyytygar-kytynnylar/",
    "raw_text": [
      "Нам улууһун Фрунзе нэһилиэгэр саҥа балаҕан арылынна. Нам нэһилиэктэригэр, Намҥа, Дьокуускай куоракка олорор дьон дойдуларыгар, саҥа балаҕаҥҥа кэһиилээх кэлэн олохтоохтору үөртүлэр.",
           "Бу ахсынньы ый, сахалыы халандаарынан, сиэр-туом быһыытынан, Билгэ-Хаан ыйа буолар. Саҥа дьыл оройо (Кыһын оройо), ойбону арыйыы, уу оҕуһа тахсар, олоҥхо истэр кэм буолар. Былыр, балаҕаннарыттан тахсыбакка, остуол оонньуутун саҕалыыллара уонна олоҥхоһуту ыҥыран, хас да түүннээх олоҥхону истэллэрэ.",
      "Фрунзе нэһилиэгэ уопсайа 5 олоҥхоһуттаах, оттон Нам улууһа 40-тэн тахса. Бу олоҥхоһуттартан иккитэ эрэ ССРС суруйааччыларын сойууһун чилиэннэрэ: Егор Герасимович Охлопков – Буоратай, Прокопий Прокопьевич Ядрихинскай – Бэдьээлэ. Онон, улууска, олоҥхоһуттарынан Фрунзе нэһилиэгэ бастакы миэстэҕэ турар.",
      "30-с сылларга манна урукку Көбөкөн нэһилиэгэр (билиҥҥитэ Фрунзе нэһилиэгэ) Ойуунускай кэлэ сылдьыбыт. Оччолорго, кини билиҥҥи Гуманитарнай институту салайан олорбут. Олоҥхону үйэтитиигэ элбэх үлэни, экспедицияны ыыппыт.",
      "Саҥа балаҕан арыллыыта, Фрунзе олохтоохторугар, улахан бырааһынньык буолла. Хас биирдии дьиэ кэргэн кэһиилээх кэлэн, балаҕан иһин киэргэттэ. Холобур, бу түөрт хартыына, дьыл кэмнэрин көрдөрөллөр. Эдьиий Дора кинигэтигэр киирбиттэрэ. Худуоһунньук — Дмитрий Мухин, Фрунзе нэһилиэгэр төрөөбүтэ.",
           "Ыһыах аайы, оҕолор, Бэдьээлэ олоҥхотун толороллор. Онтон бу оҕолор Софья Парникова, Эдгар Ядрихинский, Эвилия Шадрина, Ванесса Ядрихинская, Виолетта Бугаева – IV кылаас үөрэнээччилэрэ, муус ыйын 2019 сылыттан саҕалаан олоҥхонон дьарыктаналлар. Салайааччылара – Мария Степановна Григорьева. Кинилэр бу дьоро күнү олус киэргэттилэр.",
           "Кэлбит ыалдьыттар, олохтоохтор олоҥхону астына истэ олороллор.",
                     "Балаҕан арыллыытыгар биэс буолан Бэдьээлэ “Дьырыбына Дьырылыатта” диэн олоҥхотуттан быһа тардан бэркэ толордулар. Оскуолаҕа Бэдьээлэ икки хос-хос сиэннэрэ үөрэнэллэр: Виолетта Бугаева уонна Ванесса Ядрихинская. Кинилэр хос-хос эһэлэрин олоҥхотун толорбуттара.",
           "Ааптар: Айаана Третьякова."
    ]
  },
  {
    "title": "Тайах уонна кутуйах",
    "date": "18.12.2019",
    "url": "http://keskil14.ru/tajah-uonna-kutujah/",
    "raw_text": [
      "Ырааһыйа, тула мастар. Биир өттүттэн тайах, нөҥүө өттүттэн кутуйах тахсаллар. Тайах кутуйаҕы көрөн бөлтөтөн турар. Кутуйах кутана-куттана тайахха чугаһаан кэлэр.",
      "Кутуйах: тайҕа талыы кыылыгар аарыма тайахха нөрүөн нөргүй! Отуҥ-маһыҥ, аһыҥ-үөлүҥ үксүү-үүнэ турдун! Туох кэпсээннээххин?",
      "Тайах: соһо сылдьар сонун, кэһэ сылдьар кэпсээн кэмчи. Тайҕа иһэ уу-чуумпу, үөн-көйүүр көбүөхтээбэт, бары күн тахсарын көһүтэн ылы-чып сыталлар.",
      "Кутуйах: Ээ, оттон оннук. Арай биһиги кутуйахтар, куттас-хоргус муҥнаахтар түүнүн хараҥаны харахтанан, тыҥырахтаах-аһыылаах кыыллар утуйар кэмнэригэр аһыы тахсабыт, күнүс хорооммутугар хорҕойобут.",
      "Тайах: Дьэ буолуо. Оттон мин, кумаар-күлүмэн аҕыйах кэмигэр хааман, сылдьар ыырбын уларытабын.",
      "Кутуйах (тула көрүнэр): Күн тахсара чугаһаата.",
      "Тайах: Эйиэхэ, аллара сылдьар харамайга, күн тахсара көстүбэт да ини (улахамсыйар).",
      "Кутуйах: Дьэ, ким билэр. Күн тахсарын кимнээҕэр да мин бастаан көрүөхпүн сөп.",
      "Тайах: Хайа, доҕор! Мин иннибинэ эн хайаан күн тахсарын көрүөҥүй? Мин үрдүкпүн, эн кып-кыраҕын, мин хараҕым улахан, эйиэнэ кып-кыра.",
      "Кутуйах: Харамай үрдүгэ-намыһаҕа күн тахсарын көрөргө туох суолталаах үһүө.",
      "Тайах: Бэркэ да кыһыттын, доҕор. Чэ, мөккүһүөх. Ким урут күн тахсарын көрбүт кыылы, миигин эбэтэр эйигин, кыайтарбыт кыыл тыла тиийэринэн хайгыыр.",
      "Кутуйах: Хата, дьэ бэрт. Саатар биирдэ тайах хайҕабылын истэр инибин.",
      "Тайах: Дьэ, киһиргэһиҥ да кыайда дии. Наһаа эрдэттэн күөскүн өрүнүмэ.",
      "Кутуйах: Чэ, күн тахсара субу кэллэ. Кэтиэх (күн тахсыахтаах сириттэн утары атын сири көрөн чолойор).",
      "Тайах: (күн тахсар сирин диэки олоччу туттан туран, бэйэтигэр) күн хайа диэкиттэн тахсарын да билбэт буоллаҕа дуу?..",
      "Чочумча тура түһэн баран кутуйах чубугуруу түһэр.",
      "Кутуйах: Көрүүй, ол тыа баһын, мастар төбөлөрүн күн көрдө. Күн таҕыста.",
      "Тайах (дьэ өйдөөн көрөр): Бай, даа, бу кутуйах өйүн, кырдьык күн тыкпыт дии. Буолар да эбит!",
      "Кутуйах: Хайа, доҕоор, били мөккүөрбүт сүүйүүтэ?",
      "Тайах: Хайҕаан бөҕө буоллаҕа. Миигин дагдайбытын тухары дар акаары диэтэҕиҥ буолуо.",
      "Кутуйах: Эс, тоҕо инньэ диэтэмий. Биһигини, кутуйахатары, күүһэ-кыаҕа суохтары кыһалҕа кыһайан, эстэн хаалбат быаҕа айылҕабыт өй уктаҕа.",
      "Тайах: Бэйи, чэ, сатаан хайгыыбын дуу суох дуу. Көстөр дьүһүҥҥэр хайҕаныахха айылаах суох да курдук. Өҥүҥ-түүҥ өлбөөдүйэн, сири кытта сир буолан. Ол да иһин көтөр-сүүрэр барыгытын ылҕаан сиэбэт эбит. Куһаҕан эмиэ үчүгэйдээх. Тиистэриҥ ордьоһон оччото суохтук көстөллөр да кэбийэргэ олус бэртэр быһыылаах. Атахтарыҥ бээгэйдэр, кып-кыра сытыы тыҥырахтаахтар. Дьэ, бээгэй да буоллаллар түргэннэрин сөҕөбүн, хороон бөҕө хаһаллар, оннооҕор саһыл мунар. Чэ, доҕор, мин эн өйгүн, хаһаасчыккын уонна үлэһиккин сөҕөбүн. Эчи даҕаны, өссө кыыл эрэ баҕарыах, төрүөҕүҥ элбэҕин. Ол иһин да сиргэ-дойдуга барытыгар тарҕаннаххыт. Чэ, син хайҕыы сатаатым. Кыайтарбыппын боруостаатым ини.",
      "Кутуйах: Дьэ, махтал. Аарыма буур тайах хайҕабылын ылбыппын урууларбар-аймахтарбар тиэрдиэм. Миигин хайҕаан кинилэри эмиэ хайҕаатаҕыҥ дии. Иккиэн да от-мас аһылыктаах бырааттыы кэриэтэ буоллахпыт. Чэ, этэҥҥэ сырыт. (Иккиэн эйэлээхтик икки аҥы бараллар).",
      "Ааптар Мария Тебенова,",
      "Үөһээ Бүлүү улууһа"
    ]
  },
  {
    "title": "Норуот остуоруйата саҥалыы тыыннаммыт",
    "date": "09.12.2019",
    "url": "http://keskil14.ru/noruot-ostuorujata-sa-alyy-tyynnammyt/",
    "raw_text": [
      "38 №-дээх  оскуола II «а» кылааһын үөрэнээччилэрэ «Таал-таал эмээхсин» остуоруйаҕа саҥалыы тыын киллэрэн, оҕо дыбарыаһын сыанатыгар оонньоотулар.",
      "Кырачаан артыыстар каникулга да сынньаммакка, бу испэктээккэ бэлэмнэммиттэр. Оҕолорго улахан үлэ барбыт: бэйэ-бэйэҕэ көмө, ситиһиилэртэн үөрүү, үлэ түмүгүттэн дуоһуйуу.",
      "Испэктээги  туруордулар Оҕо дыбарыаһын уһуйааччылара:  Лина Степановна Яковлева,  Мария Анатольевна Петрова,  II «А» кылаас салайааччыта Варвара Ивановна Мартынова уонна төрөппүттэр.",
           "Таал-таал эмээхсин»  испиктээккэ кырачаан артыыстар үрдүк таһымнарын көрдөрдүлэр.  Хас биирдии оруолларга ис дууһаларыттан оонньооннор, дьон биһирэбилин ыллылар.",
      ""
    ]
  },
  {
    "title": "#Утумнааһын: саҥ тардыы үһүс түһүмэҕэ таҕыста",
    "date": "29.11.2019",
    "url": "http://keskil14.ru/utumnaa-yn-sa-tardyy-s-t-meh/",
    "raw_text": [
      "Видеоҕа “Тай” диэн тылы сиһилии  ырытыы көстөр. Былыргылар оҕо итии ууга, уокка буспатын диэн ити тылы тутталлара. Кинилэр биллибэтинэн-көстүбэтинэн итии луоскунан, эбэтэр уу тыынынан кыратык хаарыйан ылаллара. Оччоҕо кыра киһи тыл суолтатын өйдүүр буолар. Ылыммыт билиитин улаатыар диэри илдьэ сылдьар. ",
      "Саҥ тардыы  оҕоҕо өй-санаа төрдүн олордуу ааттанар. Манна  биир сүрүннээн туттар ньыманы –  хаарыйыы дииллэр.  Бу оҕоҕо саҥаны этигэр-хааныгар иҥэрэр ньыма.",
      "Маны хоһоонунан чиҥэтиэххэ сөп. Ити ньыма көмөтүнэн оҕо биириттэн сэттэ сааһыгар диэри кыһалҕатын этэр, тулатыттан сэрэнэргэ, харыстанарга үөрэнэр.",
      "Рубрика ааптара – Павлов Анатолий Николаевич-Дабыл “Кут-Сүр” кыһа салайааччыта, суруналыыс, “Айыы кыһата” оскуола учуутала."
    ]
  },
  {
    "title": "Баай Барыылаах байанай ыйа саҕаланна",
    "date": "01.11.2019",
    "url": "http://keskil14.ru/baaj-baryylaah-bajanaj-yja-sa-alanna/",
    "raw_text": [
      "Сэтинньи ыйбыт тиийэн кэллэ – бүгүн Баай Барыылаах байанайбыт күнэ буолар. Күндү ааҕааччыларбытын,  үтүөкэн үгэстээх, Сээркээн сэһэннээх, өттүк харалаах Баай Байанай бырааһынньыгынан эҕэрдэлиибит.",
      " Оҕолоор, эһиги билэҕит дуо,  «Байанай» диэн кимин?",
           "Байанай диэн  —  ойуур иччитэ, булт таҥарата. Байанай киһилии майгылаах, үөрүнньэҥ, бэринньэҥ, оҕо курдук оонньуулаах — омуннаах, ону тэҥэ хомойумтуо, өһүргэс буолар. Кини ойуур кыылларын, көтөрдөрүн харыстыыр. Ойуурга куһаҕан санаалаах, кыыллары барытын харыстаабакка өлөрө сылдьар булчут кэллэҕинэ кыыллары, көтөрдөрү ыраах куоттаран, күрэтэн кэбиһэр эбит.  Ол иһин ойуур кыылларын-көтөрдөрүн Байанай оҕолоро диэн ааттыыллар.",
      "KONICA MINOLTA DIGITAL CAMERA",
      "Байанай ыйыгар бултуохтааххын. Балаҕан уонна алтынньы ыйдарга  киис, тииҥ, андаатар, саһыл уо.д.а түүлээх кыыллар  сыгынньах сылдьаллар, онтон  сэтинньигэ биирдэ түүлэрэ ситэр,  ол кэннэ биирдэ бултанар. Ол иһин булт барыта көҥүллэнэр. Ону таһынан Күөх Боллох диэн күөл байанайын аһатан баран, үгүс дьон муҥхалыыр идэлээх. Бу курдук сэтинньи ый буолла даҕаны биһиги аҕаларбыт, эһээлэрбит  «Баай Барыылаах байанай бэрис, оту – маһы алдьатыам суоҕа, наадыйарбын эрэ ылыам» — диэн алҕаан баран ыраах бултуу- алтыы бараллар.",
      "Онтон «Булчут» диэн кимий?",
      "KONICA MINOLTA DIGITAL CAMERA",
      "Булчут диэн булугас-талыгас, мындыр өйдөөх, кыанар үлэһит, аһыныгас, көмүскэс, сиэрдээх үтүө майгылаах киһи. Булт үөрэҕэ, булт дьарыга уол оҕоҕо тугунан да солбуллубат үөрэх буолар. Саха булчута бултаан дьиэ кэргэнин иитэр – аһатар, таҥыннарар.",
      "Ааҕааччыларбытыгар  булт быраабылатын билиһиннэрэбит:",
      "1. Атын киһи бултун тыытыа суохтаахпыт, холобура туһахха иҥнибити, буллахпытына үөһээ ыйаан кэбиһиэхтээхпит,  суор-тураах сиэбэтин курдук.",
      "2. Уол оҕону 14 сааһыттан булка илдьэ сылдьыахха сөп, бэйэтин ыытан кэбиспэккэ, улахан киһини кытта.",
      "3. Байанайы аһатарга арыгыны биэриэ суохтааххын, хайаан даҕаны арыылаах алаадьыннан аһатаҕын.",
      "4. Кыһыл кинигэҕэ киирбит кыыллары өлөрүө суохтаахпыт.",
      "5. Ханнык баҕар кыыл анал көҥүллээх эрэ бултанарын өйдүөхтээхпит.",
      "KONICA MINOLTA DIGITAL CAMERA",
      "Бу курдук, кылгастык Байанай диэн кимин билиһиннэрдибит, инникитин бултуу-алтыы бараргытыгар бу сиэри-туому тутуһуоххут диэн эрэнэбит. Өрүү Байанайдаах буолуҥ! Аар тайҕабытын, тулалыыр айылҕабытын, кыыллары аһынар, харыстыыр буола улаатыҥ! Оччоҕо эрэ көтөр – сүүрэр үксүө, Баай Байанайбыт араас булдунан күндүлүү туруо!",
      "Ааптар: Зинаида Григорьева",
      "Фото: Алексей Степанов архыыбыттан",
      "Барыгытын БАЙАНАЙ ыйынын эҕэрдэ."
    ]
  },
  {
    "title": "«Сүлүһүннээх таптал. Эргиллии»: Сериал сценариһа – биһиги юнкорбут",
    "date": "31.10.2019",
    "url": "http://keskil14.ru/s-l-nneeh-taptal-ergillii-serial-stsenari-a-bi-igi-yunkorbut/",
    "raw_text": [
      "Бүгүн  дьон- сэргэ үгүс болҕомтотун тарпыт «Сүлүһүннээх таптал. Эргиллии» сахалыы сериал сабыылаах сүрэхтэниитэ буолла. Сериалы сэтинньи 4 күнүттэн  НВК канаалга көрдөрүөхтэрэ. 16 сиэрийэ 40 мүнүүтэ устата көстүөҕэ. Иккис сезоҥҥа билиҥҥи кэм ойууланыаҕа. Туруорааччы режиссер Елена Эверстова, сүрүн оруолларга: Андрей Михайлов, Александра Сивцева, Георгий Бессонов, Евгений Тоскин, Дмитрий Михайлов оонньуохтара. Онон сотору кэминэн көрөөччү киэҥ араҥатыгар тахсаары турар сериалы долгуйа күүтэбит.",
      "Сериал сценариһа, Сахабыт сирин биир талааннаах суруналыыһа, суруйааччы Сардаана Сивцева – Даана Сард  биһиги хаһыаппыт юнкора буолар. ",
      "Төрдүс кылааска үөрэнэ сылдьан аан маҥнай суруйбут кэпсээнэ биһиги хаһыаппытыгар бэчээттэммитин  булан көрдөрбүппүгэр маннык диир:",
           "Ити кэпсээн тахсыбатаҕа буоллар бу сериал көстөрө саарбах. Тоҕо диэтэххэ, мииигин инньэ таһаарбыттарыгар олус үөрбүтүм. Билигин хаһыакка тахсар судургу эбит буоллаҕына, урут олох атын этэ. Атын оҕолор суруйбуттарын ааҕа- ааҕа  уһулуччу эрэ оҕолор бэчээттэнэллэр дии саныыр этим. Оҕолор сүрдээхтик суруйаллара, почтаны эрэ кэтэһэр этибит, оннооҕор мин түһээччибин, почта дьааһыгын арыйабын уонна  элбэх хаһыат, сурук туппуппун. Аҥаардас хаһыат сыта күндү буоллаҕа дии. Ону биирдэ  мин эмиэ ити кэпсээммин ыыппытым, ол ыытан баран олус кэтэстим, почта кэллэҕин аайы хаһыаппын арыйан көрөбүн, онтон сотору соҕус буолан баран дьэ кэллэ ээ. Оскуолаҕа тиийбитим олох «звезда» буолбуппун, «Бэлэм буолга бэчээттэммит үһү» —  диэн.  Билигин көрдөхпүнэ хата сүрдээҕин суруйбут эбиппин дии саныыбын.  Ол кэмҥэ бэчээттээбэтэхтэрэ буоллар, миэхэ маннык кынат буолбат. Онон барыта онтон саҕаламмыта. Кэпсээммин таһаарбыттарыгар барыларыгар наһаа махтанабын. Ити түгэн суоҕа буоллар, мин суруналыыс да, салҕыы суруйар дьоҕурбун да сайыннарыа  суох этим.",
           "Бу курдук оҕолор, эһиги эмиэ хаһыакка суруйун, ааҕыҥ. Суруйар дьоҕургутун сайыннарыҥ. Баҕар Сардаана Сивцева курдук эмиэ талааннаах суруналыыс дуу суруйааччы дуу, оннооҕор маннык интириэһинэй киинэ сценариһа дуу буола улаатыаххыт!",
      "Ааптар: Зинаида Григорьева",
      "Фото: Василий Пак"
    ]
  },
  {
    "title": "Муҥха сиэрин-туомун тутуһуох",
    "date": "30.10.2019",
    "url": "http://keskil14.ru/mu-ha-sierin-tuomun-tutu-uoh/",
    "raw_text": [
      "Муҥха саха дьонун үгэһэ. Былыр-былыргыттан саха киһитэ балыгынан аһаан олорбута номоххо баар. Ыар сылларга саха киһитин балык тыыннаах хааларбыт.  Халлаан тымныйдаҕына,  күөл мууһа киһини уйар буоллаҕына, дьон билигин да күргүөмүнэн муҥхалыы киирэр.",
           "Билиҥҥи кэмҥэ эдэр дьон муҥха сиэрин-туомун билэр ахсааннаах, ыйыыттахха муҥха туттар тэриллэрин да үчүгэйдик билбэттэр. Муҥхалыыр киһи эрэ киһи билэр, эбэтэр эбэтэр аҕа саастаах дьон.  Ыччат өбүгэбит үгэстэрин умнан, сиэри-туому тутуһара аҕыйаата. Бултка өбүгэлэрбит сиэрдэрэ-туомнара умнуллуох курдук. Ону манна кылгастык өйдөбүлүн быһааран суруйуом.",
           "Муҥха диэн тугуй? Мунха — балыгы бултуурга аналлаах тэрил. Өбүгэлэрбит муҥханы кылынан өрөн таҥаллар эбит. Былыр таастыганын ынах туйаҕыттан, оттон хотоҕоһун бэс мас хаптаһыныттан оҥороллоро. Эр киһи бултуу бардаҕына айылҕаҕа сылдьыы суруллубатах  сиэрин-туомун тутуһуохтааҕын бары билэбит.  Муҥха былыр былыргыттан элбэх үгэстэрдээх, сиэрдээх-туомнаах.  Ону биһиги билиэхтээхпит.",
           "Холобур, муҥха кэмигэр  кэрэ аҥардар күөлгэ киириэ суохтаахтар. Дьахтар муҥханы үрдүнэн атыллаатаҕына балык хаппат буолар диэн этэллэр.",
      "Муҥха кэмигэр эбэҕэ элбэх киһи киирэн айдаарыа, этиһиэ, үөхсүө суохтаах. Сахалар өйдөбүллэринэн туох барыта иччилээх. Дьон киирэн-этиһэн охсуһан бардаҕына эбэ иччитэ сөбүлүлээбэт, балыгыттан бэрсибэт .",
      "Эбэ балыгын бэристэҕинэ хаһан даҕаны мыымматтар. Муҥхаҕа күөл төһө балыга бэрсибитин ону ылыахтааххын, үөрүөхтээххин. Олохпут сайдан  билигин дьон мээнэ-мээнэ саҥарар. Олох мыыныа суохтаахпыт. Күөл төһө балыгы бэрсибитигэр биһиги махтаныахтаахпыт.",
      " Ууга тимири түһэриэ суохтаахпыт. Тимир түспүт сиригэр балык кэлбэт буолан хаалар. Муус ыла сылдьан дьон алҕас анньыыларын мүччү тутан кэбиһэллэр. Күөлгэ үлэлииргитигэр сэрэнэн туттуллуохтаах.",
           "Муҥхаҕа өлбүттээх киһи 40 хонук устата сылдьыа суохтаах, кирдээх киһи диэн ааттыыллар. Кини күөлгэ киирдэҕинэ, эбэ балыгын биэрбэт.",
      "Барыта бүппүтүн кэнниттэн хаалбыт бөҕү ыраастаан барыахтааххын, эбэ үрдүгэр сыыс бөх суох буолуохтаах. Дьанырык маһы тыа саҕатыгар уурдарыахтааххын.",
      "Сүрүн сиэри-туому тутустахпытына, биһиги өбүгэлэрбит үгэстэрин умнуохпут суоҕа. Саха киһитэ бултуу таҕыстаҕына «илии тутуурдаах, өттүк харалаах» кэлэр диэн дэлэҕэ эппэтэхтэрэ буолуо. Булка сыһыаннаах дьон ити  айылҕа сокуонун эндэппэккэ билэллэр.",
      "Муҥха тэриллэрин төһө билэбитий? Дьону батыһан тэҥҥэ киирэн муҥхалаһабыт, бүтүүтүгэр балык үлэстиитигэр өлүүбүтүн ылаат, барабыт. Муҥха тэриллэригэр наадыйбаппыт даҕаны. Муҥха тэрилиттэн тугу эрэ ылан биэр диэтэхтэринэ, билбэккэбит ырааһынан көрөн баран турабыт. Ол иһин быһааран суруйуом:",
      "Муҥха ийэтэ – балыгы мунньан тааһарар иһэ.",
      "Муҥха кыната – балыгы күөйэн муҥха ийэтигэр киллэрэр.",
      "Туос хотоҕос –  муус анныгар киирэн баран тимирбэтигэр анаан «поплавога».",
      "Таастыган – дьаакыр.",
      "Ыт мас –  муҥханы икки өттүттэн чардаатыгар салайар мас.",
      "Анньыы – ойбон тэһэргэ аналлаах тимир.",
      "Хамыйах – ойбон мууһун ыраастыырга анааллаах күрдьэх.",
      "Ачаах – муус аннынан муҥханы салайар мас буолар.",
      "Олуур –  ыт  мас туора барбыт буоллаҕына олуйан сөптөөх хайысхаҕа хйыһыннарар мас.",
      "Көхө – үтүмэх кэлбитин тардан ылар күрүчүөк.",
      "Үтүмэх – муҥханы тардар 10–15 миэтирэ уһуннаах быа.",
      "Нырыы – балыктары куттуур, үргүтэр мас.",
           "Бу курдук туттар тэрилбитин үөрэтэн кэбиһиэх. Үйэ-саас тухары бэйэҕэр туһалаах буолуо. Биһиги умнубатахпытына салгыы кэскиллээх ыччаппытыгар тиийиэҕэ. Булт сиэрэ-туома умнуллуо суохтаах.",
           "Дьулустаан ГУЛЯЕВ.",
      "Видео ватсап ситимиттэн"
    ]
  },
  {
    "title": "Сосновай борга кавер ырыа күрэҕэ буолла",
    "date": "24.10.2019",
    "url": "http://keskil14.ru/sosnovaj-borga-kaver-yrya-k-re-e/",
    "raw_text": [
      " Хас күн ахсын биһиги юнкордарбыт“Цифровое поколение” симиэнэ култуурнай тэрээһиннэрин көхтөөхтүк сырдаталларын көрөр буолуохтааххыт. Бу да сырыыга “Cover Inspiration” диэн араас ырыаларга кавер күрэҕэ буолбутун маннык сэһэргээтилэр: Оҕолоор, биһиги баһаатайдарбыт сүрдээх талааннаахтарын номнуо бары билэҕит дии? Бу да түгэҥҥэ биһиги кэтэспиппит курдук барыта үрдүк таһымҥа ааста. «Cover Inspiration» күрэххэ маҥнай баһаатайдарбыт бэйэлэрэ эҕэрдэ нүөмэрдэриттэн саҕалаабыттара, ол кэннэ академиялартан оҕолор ыллаан, муусука араас инструменнарыгар оонньоон бииртэн биир сүрдээх кэрэхсэбиллээх нүөмэрдэри көрдөрбүттэрэ. Өнньүөс 10-с кылааһын үөрэнээччитэ Альберт Пахомов күрэх туһунан санаата:",
      "“Мин Семен Абрамов ырыаларын  сөбүлээн истэбин, ол иһин киһи дууһатын таарыйар “Кэлиий” уонна “Сахсырҕа” диэн ырыаларын ыллыырга санаммытым. Олус түргэнник бэлэмнэммитим уонна долгуйдум, ону таһынан билигин күөмэйим ыалдьа сылдьар буолан баҕарбытым курдук үрдүк таһымҥа ыллаабатым. Ол эрэн кавер күрэҕэ олус үчүгэйдик ааста, ордук үһүс академиялар нүөмэрдэрин сөбүлүү көрдүм, үчүгэйдик да ыллаатылар уонна элбэх мусуука инструменнарыгар оонньуур оҕолор бааллар эбит”.",
      "Иккис этэрээт баһаатайа Ян Березкин “Кария глаза” диэн ырыаны олус үчүгэйдик толорбута, биһиги киниттэн хас күн тэрээһиннэргэ бэлэмнэллэрин ыйыталастыбыт:",
      "“Биһиги оҕолорбутугар умнуллубат түгэннэри бэлэхтиир туһуттан, эрдэттэн бэлэмнэнэбит. Сатаабаппытын да сатыыр буолабыт. Оҕолорбут үөрэллэриттэн, дуоһуйа сынньалларыттан олус үөрэбит. Бу күрэхпит олус истиҥник ааста, мин ордук үһүс академиялар кыттыыларын сэҥээрэ көрдүм”.",
      "Оҕолоор, эһиги эмиэ буолбут араас култуурнай тэрээһиннэрбитин биһиги оҥорбут кылгас роликтарбытын, сюжеттарбытын Кэскил саайдыгар, ютуб ханаалыгар көрүөххүтүн сөп.",
           "Владиан Цыпандин, Хаптаҕай орто оскуолатын 10-с кылааһын үөрэнээччитэ, Аркадий Арбыкин Бүлүүтээҕи гимназия 10-с кылааһын үөрэнээччитэ"
    ]
  },
  {
    "title": "Оҕолору биир ый иһигэр саайт оҥорорго үөрэтиэхпит",
    "date": "16.10.2019",
    "url": "http://keskil14.ru/o-oloru-biir-yj-i-iger-saajt-o-ororgo-retiehpit/",
    "raw_text": [
      "Оҕо бары өттүнэн үүнэригэр-сайдарыгар усулуобуйа барыта баар. Биһиги күннэтэ Интэриниэт ситимигэр олорор араас саайтарбыт, төлөпүөҥҥэ баар сыһыарыыларбыт хайдах оҥоһулларын сорохпут билбэт буолуохпутун сөп. Онтон бу күннэргэ Сосновай борга “Новое поколение” симиэнэҕэ буола турар көмпүүтэр бырагыраамматын уруогар оҕолор сиһилии барытын билиэхтэрин сөп.",
           "IT-бырагырамыыс Николай Бетчитов:",
      "Билигин 200-тэн тахса оҕону академияннан араартаан күннэтэ дьарыктыы сылдьабыт. Биһиги сыалбыт диэн, кинилэр үөрэнэн бүтэллэригэр саайты хайдах оҥорорго үөрэммит буолуохтаахтар. Хамаанда аайы “бырагырамыыстар”, “менеджердэр”, “дизайнейдэр” бааллар. “Дизайнердэр” – саайт тас көрүҥүн, барылын, “бырагырамыыстар” ол барылынан саайты бэйэтин оҥоруохтара, онтон “менеджердэр” бырайыактарын көмүскүөхтэрэ. Билиҥҥи кэмҥэ төһө да  элбэх бэлэм барыл баарын иһин, кинилэр  олоҕун өйдүөхтэрин наада. Мин санаабар, сахабыт сиригэр араас саайтар сайда тураллар. Оҥорооччу киһи да элбээбит. Биэс сыллааҕыта улахан устудьууйалар эрэ оҥорор эбит буоллахтарына, билигин ким өйдүүр, быһаарсар киһи барыта оҥоруон сеп. Оҕолор балачча билиилээхтэр, бу кэнниттэн баҕалаах оҕолор салҕыы сайдан иһиэхтэрэ диэн эрэнэбин”.",
           "   ",
      "Биһиги эдкордарбыт Валера Емельянов уонна Владислав Потапов  үөрэнэ сылдьар оҕолортон кыракый ыйытык оҥордулар.",
      "Алеша Аммосов, Уус Алдан улууһун  Курбуһах орто оскуолатын үөрэнээччитэ:",
      "Биһиги бөлөхпүт айылҕаны харыстыырга аналлаах сыһыарыы оҥоруохтаахпыт. Тоҕо диэтэххэ, билигин айылҕабыт наһаа киртийдэ, ол иһин былаастык бытыылканы Аан Дойду үрдүнэн бопсон эрэллэр, ону суох оҥорор сыһыарыы оҥордохпутуна олус да үчүгэй буолуо этэ”.",
      "Виолетта Андросова, Анаабыр улууһа, Нерюнгритааҕы Артика оскуолатын үөрэнээччитэ: ",
      "Биһиги манна араас оҥоһуктары 3D гынан оҥоробут. Наһаа ыарахан эбит. Ол эрэн өйдөөн, оҥорорго кыһалла сатыам”.",
      "Альберт Шарин, ХИФУ иһинэн үлэлиир лицей үөрэнээччитэ:",
      "Билигин саҥа куоттары киллэрэ сылдьабыт, араас бырагырааммалары үөрэтэбит. Бэйэм интириэстээх буоламмын, миэхэ чэпчэки, барытын өйдүүбүн”.",
      "Агит Стручков, Мэҥэ-Хаҥалас улууһун Майатааҕы №2-дээх орто оскуола үөрэнээччитэ:",
      "Уруоктарбыт  олус ыарахан эбиттэр. Биһиги бөлөхпүт 9-с уонна 11-с кылаас үөрэнээччилэригэр аналлаах ОГЭ-КГЭ туттараары сылдьар оҕолорго аналлаах “демо-версия” сыһыарыы оҥоро сылдьабыт. Бу эксээмэн туттарар оҕолорго көмөлөөх буолуоҕа”.",
      "Кэскил Рожин,  «Айыы Кыһатын»  үөрэнээччитэ:",
      "Цифровой поколение” симиэнэҕэ 3D “моделирование” уонна “дизайн” уруоктарыгар сылдьабын. Остуолу, олоппоһу  3D оҥорорго үөрэтэллэр.  Чэпчэки, барытын өйдүүбүн”.",
      " Катя Попова, Мэҥэ Хаҥалас улууһун Майа лицейын үөрэнээччитэ:",
      "IT өттүнэн бырагырааммалары баһылыахтаахпыт. Манна  элбэҕи биллим. Сыһыарыыбытын мин көмүскүөхтээхпин. “Менеджменҥа” бэйэн элбэх саҥалаах буолуохтааххын дии саныыбын”.",
      "Бу курдук, оҕолор  кимиэхэ эрэ уустуктук, кимиэхэ эрэ чэпчэкитик бэриллэр билиилэрин туһанан наадалаах саайтары, сыһыарыылары таһаарыахтара диэн эрэнэбит.",
      "Зинаида Григорьева, фото Василий Пак",
      "Эдкордар: Валера Емельянов, Владислав Потапов,",
      "Майатааҕы 2-с №-дээх орто оскуолатын VIII кылааһын үөрэнээччилэрэ"
    ]
  },
  {
    "title": " “Цифровое поколение” симиэнэҕэ киинэ-квиз күнэ",
    "date": "15.10.2019",
    "url": "http://keskil14.ru/tsifrovoe-pokolenie-simiene-e-kiine-kviz-k-ne/",
    "raw_text": [
      "“Сосновый бор” сынньалаҥ уонна чэбдигирии киинигэр “Кампус молодежных инноваций” “Цифровое поколение” симиэнэҕэ биһиэхэ бу күннэргэ араас интириэһинэй түгэннэр буола тураллар. Ол курдук алтынньы 14 күнүгэр киинэ-квиз күнэ олус сэргэхтик ааста. Тоҕус академияттан биһиги “LVL SIX” бастакы миэстэни ылан олус үөрдүбүт. Бу квесткэ  араас киинэлэр, мультиктар түгэннэриттэн хаартыскалары, биидийэлэри, ону таһынан ханнык дьоруой саҥарарын астына таайдыбыт.",
      "Баһаатайбытыттан Сардаана Эверствоттан аҕыйах боппуруос ыйыттыбыт:  — Киинэ-квиз оҕолору хайдах түмэрий? – “Академияттан алталыы оҕо кытынна, ол иһин хамаанданнан үлэ буолар. Манна оҕолор бииргэ үлэлээн түмсүүлээх буоллаллар дии саныыбын”.",
      "-Тоҕо бу тэрээһини киинэ тиэмэтигэр  оҥордугутуй?  “Киинэ эйгэтигэр элбэх интириэһинэй түгэннэр бааллар. Улаханныын кыралыын бары киинэни көрөрбүтүн сөбүлүүбүт. Элбэҕи билиэххэ да сөп, ол иһин  уопсай тиэмэҕэ боппуруос оҥорон ыыттыбыт. Оҕолор киинэ эйгэтигэр интириэстээхтэрин көрдөрдүлэр, бары көхтөөх кыттыыны ыллылар”.",
      "— Оҕолорго баҕа санаан? “Оҕолор манна элбэх доҕоттордонон, астына дуоһуйа үөрэнэн, сынньанан баралларын баҕарабын”.",
      "Бу курдук, хас күн ахсын бөлөхтөрүнэн арааран баһаатайдарбыт күммүтүн араас тэрээһиннэринэн киэргэтэллэр, биһигини үөрдэллэр.",
      "Валера Емельянов",
      "Владислав Потапов",
      "Майатааҕы №2-дээх орто оскуола",
      "8 кылааһын үөрэнэччилэрэ"
    ]
  },
  {
    "title": "Эргэ дьиэ эридьиэстэрэ",
    "date": "03.10.2019",
    "url": "http://keskil14.ru/erge-die-eridiestere/",
    "raw_text": [
      "Ийэлээх аҕам кыбартыыра атыылаһан, куоракка көһөн киирдибит. Биир хостоох, кыра куукуналаах. “Хрущевка” диэн ааттыыллар. Сураҕа, биһиги иннибитинэ соҕотох эмээхсин олорбут үһү. “Саҥа” дьиэбит эргэ баҕайы эбит. Былыргы обуойдар, кыычыгырыы сылдьар мас муоста, эргэ түннүк уонна урукку хаһаайкаттан хаалбыт хартыына. Тоҕо эрэ ону көрөммүн этим тымныйда. Омос көрдөххө, мэҥэ халлааҥҥа үрүҥ баттахтаах, бытыктаах Айыы олорор. Чугастан көрбүтүм… кырдьаҕас баҕайы, тоҕо эрэ кыһыллыҥы харахтардаах оҕонньор эбит…",
      "Дьикти",
      "Ийэм үүнээйилэри сөбүлүүр буолан, урукку дьиэбититтэн сибэккилэрин илдьэ кэлбитэ. Биир нэдиэлэ буолаат, олорбут хагдарыйан киирэн барбыттара. Оннооҕор туохха да кыһаммат кактуспут саһаран баран, өлөн хаалбыта. Чэ, баҕар, дьиэ итиититтэн буолуо дии санаабыппыт. Киэһэлик уруок ааҕа олордохпуна, түннүгүм аана тэлэччи арылла түстэ. Куһаҕаннык сабыллыбыта буолуо диэтилэр. Ол кэнниттэн бары бииргэ киинэ көрө олордохпутуна, аны бааннайбытыгар тыас-уус бөҕө буолла. Сүүрэн киирбиппит… тула уурбут суунар тэриллэрбит барыта ким эрэ тарыйбытын курдук, бааннай иһигэр ыһылла сыталлар.",
      "Малааһын",
      "Саҥа кыбартыыраҕа көспүт дьон быһыытынан, малааһын тэрийдибит. Аймахтарбытын ыҥырдыбыт. Кырдьаҕас эдьиийбит илиитигэр туох эрэ икки уһун синньигэс тимирдэри тутан киирдэ уонна дьиэ устун хаамыталаата. Онтон өйдөөтүм: экстрасенстар биэриилэригэр манныгы тутталлар. Бу икки тимир ханна эрэ кэлэн холбостоҕуна – онно туох эрэ киһи хараҕар көстүбэт баара биллэр. Куукунаҕа киирэн биир муннукка чугаһаабытыгар, ол тимирдэрэ холбоһон хааллылар! – Манна туох эрэ ньэгир (энергия) баар. Дьиэҕитин ыраастатыаххытын наада, – диэтэ…",
      "«Куоска»",
      "Хас да ый ааста. Олорбуппут курдук олордубут. Дьиэ ыраастыыр туһунан умнан кэбистибит. Биир өрөбүл күн төрөппүттэрим балтыбын илдьэ ыалдьыттыы бардылар. Мин күнүс утуйан баран, маҕаһыын кэрийиэхтээх этим. Сытан эрэ иһиттэхпинэ, таһырдьа түннүк нөҥүө туох эрэ тыаһыыр. Ыалбыт куоскалара болкуонунан кэлэн, түннүкпүт аттыгар тыҥыраҕын сытыылыы турарын курдук. Ол тыас өр буолбата, аны сүтэн хаалла. Онтон… тоҕо эрэ аны дьиэм иһигэр тыаһаата. Түннүгүм аттыгар тыҥырах тыаһа иһилиннэ… Ол кэнниттэн, тыас эмиэ тохтоон ылан баран… түннүктэн туох эрэ мин үрдүбүнэн, сыттыкпар ыстанна. Кутталбыттан сүрэҕим айахпынан тахса сыста. Хайдах быыһанабын? Тугу гынабын? Төбөм иһигэр ыйытык бөҕө үөскээтэ. Уоскуйа түһэн баран, илиибин кэнним диэки бырахтым уонна “Бар!” – диэн хаһыытаатым. Көрбүтүм – туох да суох…",
      "Кыра оҕо хараҕынан…",
      "Биир саастаах балтылаахпын. Мэниктиирин, сасыһа оонньуурун сөбүлүүр. Үчүгэйдик саҥара илик. Биир сарсыарда төрөппүттэрбит ханна эрэ бардылар, оттон миэхэ сынньалаҥ күннэр буолан, төлөпүөммүн тутан баран сыттым. Балтым сыыллан, дьыбаан диэки тиийбит. Күлэрэ иһиллэр. Өҥөйөн көрбүтүм… дьыбаан ойоҕоһугар саһар уонна куукуна диэки өҥөҥнүү-өҥөҥнүү күлэр. Кимниин эрэ сасыһа оонньуур… Дьиэбитигэр биһигиттэн ураты ким да суох буолан, олус куттанным. Балтыбын көтөҕөн, ороммор таһаардым. Арай куукунаҕа ньуоска түһэрэ иһилиннэ. Уонна эмээхсин саҥата: – Оо, мииннэрин испэтэхтэр, –диэтэ. Онтон бытааннык, ыараханнык, атаҕын соһон хаамар тыаһа иһилиннэ. Сытар ороммутугар чугаһаан баран, тохтоон хаалла… Маны истэн баран, сүрэҕим айахпынан тахса сыста!.. Хаста да дьиэбиттэн ойон тахсыахпын санаатым. Туох баар баттаҕым барыта турда быһыылаах. Киэһэ ийэлээх аҕабар кэпсээбиппэр итэҕэйбэтилэр… Ол курдук кыра-кыралаан тыастары мин эрэ истэр буоллум. Төрөппүттэрим улаханнык кыһамматахтара.  Оттон мин үөрэнэн хааллым… Арай биир түүн уоппутун арааран, утуйаары сыттыбыт. Балтым оронугар туран, аан сиэркилэтин көрө-көрө, тугу эрэ лэбэйдиир. Өйдөөн көрбүтүм – ийэм били хартыынаны хоспутуттан киирэр аан диэки ыйаабыта көстөр. Оҕонньор кыһыл харахтара биһигини кэтээн көрөр курдук… Онтон балтым cаҥа аллайда: “Өлөрдө”… Төрөппүттэрим хамсаабакка сыталлар… Оттон ийэм аҕабыттан ыйытар: – Ааҥҥын хатаабытыҥ дуо? – Хатаабытым… – диэн баран, аҕам туран, аан диэки хаамта. Кырдьык, ону баара, ааммыт хатаммакка турбут… Онтон ол түүн таһынааҕы көрүдүөрбүтүгэр айдаан тахсыбыта. Ким эрэ түүн ааннары тоҥсуйа сылдьыбыт үһү… Бу кэнниттэн, дьэ, төрөппүттэрим миигин итэҕэйдилэр. Онтон ол дьиэбитин атыылаан, атын дьэ дьиҥнээх саҥа дьиэҕэ көспүппүт… Туох эбитэ буолла? Аан бастаан куттанар курдук этим, оттон билигин санаатахпына… Кэлиэхпититтэн ыла баарын биллэрэ сатаабыт, онтон балтыбын кытта оонньообут, «миин испэтэхтэр» диэн долгуйбут уонна куһаҕантан быыһаабыт… Баҕар, онно урут олоро сылдьыбыт эмээхсин кута хаалбыта буолуо дуу… Таҥаралаабыт күлүгэ моһуоктанара эбитэ дуу…",
      "Ааптар: Айаана Третьякова",
      "Николай Гольдеров уруһуйа"
    ]
  },
  {
    "title": "«Аптаах солуурчах»",
    "date": "19.08.2019",
    "url": "http://keskil14.ru/aptaah-soluurchah/",
    "raw_text": [
      "Мария Федотова-Нулгынэт «Аптаах солуурчах» остуоруйатын аудиоҕа суруйан YouTube ханаалбытыгар таһаарабыт. Истиҥ, сэргээҥ. Өссө да атын остуоруйалары, ырыалары, хоһооннору инникитин эһиги дьүүлгүтүгэр таһаарыахпыт. ",
           "Хаартыска: Интернеттан"
    ]
  },
  {
    "title": "Сытыы кылыс туһунан остуоруйа",
    "date": "07.08.2019",
    "url": "http://keskil14.ru/sytyy-kylys-tu-unan-ostuoruja/",
    "raw_text": [
      "Былыр биир уол ийэлээх аҕата эмискэ тэҥҥэ өлөннөр, төгүрүк тулаайах хаалбыт. Кинини Молоо дииллэрэ. Чугас ыаллар бары быстар дьадаҥы буоланнар, ким да Молоону иитэ-аһата ылыан баҕарбат эбит.",
      "Ол иһин уол ыал ахсын киирэн:",
      "– Миигин аһыныҥ-харыһыйыҥ, саатар, айахпар аста кулуҥ, — диэн көрдөһөр. Онуоха ыаллар:",
      "– Бэйэбит аһыыр аспыт баранан, Олоо баай хараҥа хабалатыгар киирэн олоробут, — дииллэр.",
      "Уол эрэйдээх, кэлэр- барар сирэ баранан, муҥур уһугар Олоо баай уоругун өҥөйөр.",
      "– Тойонуом, көрдөһөбүн-ааттаһабын, бу ийэлээх-аҕам өлөннөр, турар бэйэм эрэ хааллым. Саатар, айаҕым иннигэр үлэлэтэн абыраа, — диир Молоо.",
      "Онуоха баай:",
      "– Ол хас кэрэдэги иитэ-аһата олорор оннук баай буолбатахпын. Хоргуйан өлүөххүн баҕарбат буоллаххына, хара тыаҕа тахсан бултаан аһаа, — диэн холдьоҕон ыытар.",
      "Молоо эрэйдээх ытыы-ытыы, ханна да барар сирэ суох буолан, аҕатын эргэ ох саатын ылан, тугу эмэ бултаан аһаары, хара тыаҕа тахсар. Ол тахсан хаама сатыыр да, биир да көтөр кынаттаах, сүүрэр атахтаах киниэхэ түбэспэт. Хата, дэлби сылайан, аччыктаан уонна утатан даҕаны биир улахан күөл кытыытыгар киирэн, сылбай ууну иһэн, кураанах куртаҕын толорбута буолбут.",
      "Ол олордоҕуна, эмискэ халлаан оройуттан кылбаа маҥан куба күөл ортотугар кэлэн түһэр. Кини кэнниттэн тута баттаһа, хап-хара дьүһүннээх хомпоруун хотой обургу, куба барахсаны дэгиэ тыҥыраҕынан харбаан ылаары, үөһэттэн тыас-уус бөҕө буолан, сурулаан түһэр. Онуоха куба эрэйдээх көмүскэтээри, төбөтүн ньыкыппытынан, хаһыытыы-хаһыытыы, Молоо диэки устар. Молоо ону көрөн, ох саатын ылан, үөһэттэн түһэн иһэр хотойу моонньун булгу ыппыта, часкыйбытынан ууга түһэр.",
      "Өлөр өлүүттэн быыһаммыт мааны көтөр уолга устан кэлэн:",
      "– Үтүө уолан, эн үрүҥ тыыммын өрүһүйбүт үтүөҕэр манньаҕын тугу ылаҕын? — диэн киһилии ыйытар.",
      "Уол, хаһан даҕаны куба саҥарарын кимтэн да истибэтэх-көрбөтөх буолан, соһуйан, манньа көрдүөхтээҕэр буолуох, саҥарбакка бэрт уһуннук дөйөн турда.",
      "Онтон өйдөнөн:",
      "– Ар-дьаалы, улуу көтөр! Айыы буоллаххына, бэттэх буол! Абааһы буоллаххына, антах бар, — диир.",
      "Онуоха кубата, көрөн турдаҕына, кэрэттэн кэрэ сэбэрэлээх кыыс оҕо буолан хаалла. Маныаха Молоо өссө ордук иэдэйэр: турбут сиригэр хам хараҕаланан, тылыттан матан, көрбөтөҕүн көрөн, даллайан турар.",
      "– Куттаныма. Мин үөһэ сэттис халлаан үрдүгэр олорор Сүҥ Дьааһын кыыһабын. Сиргэ суунаары куба буолан түспүппүн, хотой кыыл тутан сии сыста. Хата, эн түбэһэ көрөн, миигин быыһаатыҥ, — кыыс уолга махтаммыттыы көрөн ылар.",
      "— Манньаҕын тугу көрдүүгүн, барытын биэрэбин.",
      "Уол куттаммыта, дьиибэргээбитэ ааһан:",
      "– Мин тулаайахпын. Миигин ким баҕарар үүрэр-үтүрүйэр, атаҕастыыр. Оннук киһи эйигиттэн баай-дуол көрдүөхпүн:",
      "«Кими эрэ өлөрөн, уоран-талаан ылбытыҥ буолуо», — диэн ылбыт баайбын былдьаан ылыахтара, бэйэбин түрмэҕэ түҥкэлитиэхтэрэ. Аһыыр аһы көрдөөтөхпүнэ, ас баранымтыа. Таҥнар таҥаһы ылыахпын, таҥас алдьанымтыа. Арай бэйэҥ сүрэҕиҥ сөбүлүүрүн, санааҥ кыайарын тугу биэрэҕин, ону ылыам этэ, — диир киһи буолла.",
      "– Сөп, өйдөөтүм. Сарсын баччаҕа манна баар буолаар, кэлиэҕим, — диэн эттэ уонна төттөрү куба буолан, үөһэ көтөн таҕыста…",
      "Уол хараҕыттан сүтэриэр диэри кубаны көрөн турда.",
      "Молоо эрэйдээх ханна барыай, күөл кытыытыгар хонон, кубаны кэтэстэ.",
      "Сарсыҥҥы күнүгэр куба үөһэнэн көтөн, налыйан кэлэн, күөлгэ түһүнэн кэбистэ. Тумсугар күлүмүрдээн көстөр сыты кылыһы ытыран кэлбит. Куба устан кэлэн, кылыһы уолга биэрэр:",
      "– Бу боростуой кылыс буолбатах, аптаах кылыс. Маны илдьэ сылдьар киһи туохтан да куттаммат: тугу баҕарар өлөрөр, алдьатар, уоттуур кыахтанар. Кинини туһаайан баран этиэҥ эрэ кэрэх, барытын оҥоруоҕа. Мантан инньэ сиргэ эйигиттэн ордук күүстээх ким да суох буолла. Ким да эйигин аны атаҕастыа-баттыа суоҕа, ону өйдөө, — диир кыыс уонна куба буолан, көтөн хаалар.",
      "Молоо куба аҕалбыт кылыһын үүнэн турар окко туһаайан баран: «Умат!»— диэн этэрин кытта, чаҕылҕан чаҕылыйар, этиҥ этэр. Үүнэн турар от умайан күлүбүрээн тахсар. Онтон тэйиэс  маһы кылыһынан туһаайан баран: «Алдьат!» — диэбитигэр чаҕылҕан чаҕылыйар, этиҥ этэр, үүнэн турар мас үлтү кумаланар.",
      "     Сүҥ Дьааһын ампаардаах баайын-дуолун көрө сылдьан, уурбут сытыы кылыһа миэстэтигэр суоҕун көрөр. Онно- манна өҥөҥнүүр да, суоҕун курдук суох буолар. Кыргыттарын ыҥыран ылан:",
      "– Ким билэрий, мин сытыы кылыспын? Уурбут сирбэр суох буолбут, — диэн ыйытар. Онуоха кыра кыыһа:",
      "– Аҕаа, мин сир уолугар биэрбитим, — диир.",
      "– Тыый! Тоойуом, киниэхэ тоҕо биэрбиккиний? — ыйытар аҕата.",
      "– Мин сиргэ куба буолан көтөн тиийбиппэр хотой тутаары гыммыта. Ол уол хотойу өлөрөн, миигин өлөр өлүүттэн быыһаабыта. Кини тулаайах буолан, ким баҕарар атаҕастыыр-баттыыр эбит. Ол иһин кинини аһынан даҕаны уонна миигин өлөр өлүүттэн өрүһүйбүт манньатыгар сытыы кылыһы илдьэн биэрбитим. Билигин кинини ким да атаҕастыа-баттыа, ыт курдук үүрүө-түрүйүө суоҕа, — диэн быһаарар кыыс. Онуоха аҕата:",
      "– Тоойуом, улаханнык алҕаһаабыккын. Сир дьонугар ким күүстээх, ким баайдаах – ол тойон. Ол уолуҥ кыахтааҕын билиннэҕинэ, билиҥҥи атаҕастаммытын умнуоҕа, өссө сүрдээх атаҕастабыллаах-батталлаах, кыраларыгар кырыктаах тойон буолуоҕа. Ити өссө кыра, Үөһээ Үрдүк Айыылар этиилэринэн, ити сытыы кылыс сир киһитигэр тиксиэ суохтаах. Сир дьоно акаарыларын эбиитигэр куһаҕан санаалаахтар. Сытыы кылыс кинилэр илиилэригэр киирдэҕинэ, сир ото-маһа, көтөрө-сүүрэрэ, киһитэ-сүөһүтэ эстиэҕэ. Барытын сытыы кылыс көмөтүнэн күдэн-таһаан оҥоруохтара, сир сир аатыттан ааһыаҕа, суох буолуоҕа. Онон алдьархай буола илигинэ, ол сытыы кылыһы аҕала оҕус, — диир Сүҥ Дьааһын.",
      "– Оччоҕо, үрүҥ тыыным өллөйүгэр тугу биэрэбин? — кыра кыыс аҕатыттан ыйытар.",
      "– Тугу баҕарар. Холобура, аһы-таҥаһы.",
      "– Ас баранымтыа, танас алдьанымтыа диэн ылбат.",
      "– Чэ, оччоҕуна, көтөх муҥунан көмүстэ биэр. Сир дьоно көмүскэ ымсыы буолааччылар. Ылыаҕа, — сүбэлиир аҕата.",
      "– Байбыт сурахпын иһиттэхтэринэ: «Кими эрэ өлөрөн, былдьаан-талаан булбута буолуо», — диэн хаайыахтара диэн куттанар.",
      "– Чэ, оччоҕо бэйэҥ бил. Тугу биэрэҕин, толкуйдаа, — диир аҕата.",
      "Молоо, билигин киниттэн күүстээх уонна кутталлаах ким да суоҕун курдук сананан, сытыы кылыһын сыттанан, утуйан хаалар. Төһө өр утуйбутун билбэт, биирдэ уһуктубута, күн үөһэ ойбут, кини аттыгар били кубата кэлэн уста сылдьар эбит. Уол уһуктубутун билэн, куба кытылга кэлэн, кыыс буолан хаалар.",
      "Молооҕо сүгүрүс гынар уонна этэр:",
      "– Үтүө эр бэрдэ, мин үүннээх-тэһииннээх үтүө тылбын икки кулгааххынан истэн сэргэҕэлээ. Мин бэҕэһээ сытыы кылыһы алҕас биэрбит эбиппин. Ону төннөрөргөр көрдөһөбүн. Хардатын тугу көрдүүгүн? Ыл.",
      "– Биэрбэппин. Мин аан дойдуну атыйахтаах уу курдук аймыам этэ. Оччоҕо бу сир үрдүгэр соҕотох мин эрэ тойон буолуом, мин эрэ албан аатым атыыр оҕус курдук аартык аайы айаатыа. Аны хоргуйан өлөөрү гыммыт тулаайах Молоо суох!",
      "Баар — аан дойду аҕа баһылыга Молоо обургу! Аны билигин бары мин хара бараа күлүкпэр үҥэн-сүктэн хаптайыахтара! — уол сытыы кылыһын таҥнары тайахтанар, аҥаар илиитинэн өттүк баттанар.",
      "– Молоо, кэбис, аньыыны саҥарыма. Сытыы кылыс – аҕам киэнэ. Үөһээ Үрдүк Айыылар этиилэринэн, сытыы кылыс икки атахтаахха тиксиэ суохтаах. Өскөтүн киһи илиитигэр тиийдэҕинэ, сиргэ аана суох алдьархай, иэнэ суох иэдээн буолуо диэбиттэр. Көрбөккүн дуо, бэлиэр саҕалаабыккын: оту умаппыккын, маһы алдьаппыккын, — кыыс уолга ыйан көрдөрөр.",
      "— Мин, эйигин аһыммычча, алҕас сытыы кылыһы биэрбиппин. Көрдөһөбүн, ааттаһабын, сытыы кылыһы төннөр, — дии-дии, кыыс ытаан хараҕын уута икки иэдэһинэн таҥнары саккырыыр.",
      "Маны көрөн, Молоо кыыһы аһынар: «Кэбис, бу маннык бэйэлээх айыы оҕотун иэтэр-туотар иэдээнэ бэрт, кэлин сэттээх-сэлээннээх буолуоҕа. Ол кэриэтэ аптаах сытыы кылыһа да суох сылдьан эриим», — дии саныыр.",
      "– Чэ, кэбис, мэ, ыл, аҕаҕар илдьэн биэр, — диэн сыты кылыһы кыыска биэрэр.",
      "— Кэрэ кыысчаан, эн билигин букатын барарыҥ буолуо. Ааккын сүрэҕим түгэҕэр илдьэ сылдьыахпын, саатар аакын эт, ким диэҥҥиний?",
      "– Күн Туналы диэн, — хардарар кыыс.",
      "– Төрүөн баран истибэтэх кэрэ аат эбит. Кырдьык, бэйэҥ даҕаны күн сыдьаайын курдук сыдьаайдаах  эбиккин. Хайа дьоллоох уол эйигин кэргэн ылыа буолла? Чэ, быдан дьылга быраһаай, аны көрсөрбүт биллибэт: халлаан көҥүл оҕото, халлааҥҥа көттөҕүҥ, эрэйдээх-муҥнаах сир оҕото сирбэр хааллаҕым. Аҕаҥ кырдьаҕас кэтэстэҕэ буолуо, бара оҕус, —диир уол уонна түҥнэри хайыһар, хараҕын уута икки иэдэһинэн таммалыыр.",
      "– Үтүө санаалаах Молоо, эр бэрдэ, салгыы иһит мин тылбын. Эн маҥнай мин үрүҥ тыыммын өрүһүйбүтүҥ. Иккиһинэн, үүннээх-тэһииннээх көрдөһүүбүн эмиэ ылынныҥ. Онон, мин аҕам этэрин курдук, сир дьоно, оннук акаары, ымсыы уонна куһаҕан санаалаах буолбатах эбиккит. Онон эйигин соҕотохтуу хаалларыахпын тоҕо эрэ санаам кэлбэт буолла. Өскөтүн киэр диэбэт буоллаххына, хотун ойох буолуом этэ, — диир Күн Туналы. Онуоха үөрбүт Молоо:",
      "– Күн Туналы доҕоруом, туох диэн эттэҥий? Ама мин ааргым иннигэр эйигин «эс» диэм дуу, «суох» диэммин холдьоҕон ыытыам дуу? Мин эйигин баайбынан манчыыктыахпын биир ыанар ынаҕым, биир таҥнар таҥаһым, биир аһыыр аһым суох, баар бэйэм бу тураахтыыбын. Ол миигин кытта холбоһон дьоллонуоҥ дуо? Ону бэйэҥ бил, – диэн кыыска этэр.",
      "– Үлэлиэхпит буоллаҕа. Үлэлээтэхпитинэ баай да баар буолуо, дьол да баар буолуо, — диир Күн Туналы уонна Молоону кууһан, сыллаан ылар.",
      "– Хайа, доҕоор, аҕаҕар сытыы кылыскын хаһан илдьэн биэрэҕин? — Молоо ыйытар.",
      "– Аптаах кылыс иччитигэр бэйэтэ барыаҕа, – диир да, Күн Туналы сытыы кылыһы үөһэ бырахпыта, көтөн хаалар…",
      "– Күн Туналы доҕоруом, аҕаҥ кырдьаҕас кыыһыра сылдьаарай, бараҥҥын санаабыт санааҕын, эппит тылгын иһитиннэрбэккин ээ, — диир Молоо.",
      "– Кэбис, бардахпына, миигин төттөрү ыытыа суоҕа уонна: «Дууһабын быыһаабытын манньатыгар тугу биэрэбин», — диэн ыйыппыппар: «Бэйэҥ бил», — диэбитэ. Онон бэйэм биллэҕим дии, — диэт, үөрбүт-көппүт хараҕынан Молоо диэки көрөн мичилийэр.",
      "Ити кэнниттэн Молоо уол Күн Туналыны кытта ыал буолан, байан-тайан, элбэх оҕону төрөтөн олорбуттара үһү. Онтон Күн Туналы аҕата Сүҥ Дьааһын сэттис халлааҥҥа олорон, кыыһыгар уонна сир дьонугар билиҥҥэ диэри кыыһыран аптаах сытыы кылыһынан сири быһыта курбуулаатаҕына, чаҕылҕан чаҕылыйар, этиҥ этэр буолта үһү.",
      "Ааптар:  Мария Прокопьевна Федотова"
    ]
  },
  {
    "title": "Аптаах батыйа",
    "date": "06.08.2019",
    "url": "http://keskil14.ru/aptaah-batyja/",
    "raw_text": [
      "Кэбээйи улууһугар Куокуй диэн ааттаах нэһилиэк баар. Ону кэлин Арҕас диэн уларытан ааттыыллар. Бу сиргэ былыр Куокуй диэн ааттаах хоһуун киһи өстөөхтөрүттэн саһан кэлэн олохсуйбут үһү. Кини кыыһын аатынан ааттаммыт Луҥха үрэх олус ыраас уулаах, кэрэ көстүүлээх. Мотуордаах оҥочонон устан истэххэ бииртэн биир киһини тардар хатыламмат хартыыналар арыллан иһэллэр. Үрэх Өлүөнэ өрүскэ түһүүтүгэр остуол саҕа тэллэҕэр сымара таастардаах Таас Тумус диэн хайа үтэн киирэр. ",
      "Куокуй бөһүөлэгиттэн балтараа көс курдук сиргэ Эбэ Баһа диэн ааттаах, соботунан, куһунан аатырбыт улахан күөл баар. Саас бу күөлгэ кус бөҕө тоҕуоруйар. Мин бу күөлгэ хас да саас бултаспытым. Бу күөлтэн чугас миискэни таҥнары уурбут курдук быһыылаах Нуурай булгунньаҕа диэн баар. «Нуурай диэн туох тылый?» диэн ыйыталастахха, куттанан дуу, аньыырҕаан дуу, ким да сүгүн-саҕын кэпсээбэт. Сураҕа, былыр манна улуу ойуун араҥастаммыт курдук үһү. Булгунньах үрдүгэр кэккэлэһэ хас да тииттэн ортокуларын анныгар аптаах батыйа анньыллан турар. Булгунньах тэллэҕэр төп-төгүрүк, ып-ыраас уулаах көлүччэ сытар. Бу көлүччэҕэ баар көтөрү-сүүрэри кусчуттар аньыырҕаан ыппаттар. «Ытык кырдьаҕаспыт дууһата көтөр-сүүрэр буолан кубулунан сылдьара буолуо», — дииллэр. Мантан ырааҕа суох кыстык уонна сайылык фермалара бааллар. Онно улааппыт, үйэтин тухары сүөһүгэ үлэлээбит Сэмэн Игнатьев манныгы кэпсээбиттээх. — Биһиги оҕо сылдьан ол батыйанан оонньообут аҕай дьоммут. Оту-маһы тоҕута-хайыта сынньан да биэрэрбит. Хаһан миэстэтигэр илдьибиппит баарай, түбэһиэх сиргэ хаалларан иһэбит. Нөҥүө күнүгэр ылан оонньоору гыннахпытына, били тиитин төрдүгэр тиийэн анньыллан турар буолар. Биһиги улахан дьон илдьэн уураллар диэн кистиир идэлэннибит да, син биир урукку оннугар төннө турар. Онтон дьоммут «ити улахан ойуун аптаах батыйата, аны ылан оонньоотоххутуна кыраан кэбиһиэ» диэн куттаан тохтоттулар. Биһиги бары этэҥҥэ улаатан, ыал ийэлэрэ-аҕалара буолбуппут. Баҕар, кыра оҕолор диэн моһуоктаспатаҕа буолуо. Урут ити батыйаны иккитэ оскуола мусуойугар аҕала сылдьыбыттара оннугар төннүбүт үһү. Бу батыйа туһунан улуус, өрөспүүбүлүкэ да хаһыатыгар суруйа сылдьыбыттара.     Биирдэ кустуу сылдьан ол батыйаны көрөр баҕа санаа баһыйан, төһө да куттаннарбын, көрдөөн буларга быһаарынным. Киһи кутун-сүрүн баттыыр былыттаах күн этэ. Саабын бэлэмнэнэн баран томторбун дабайдым. Тииттэрим наһаа улахана суох эбиттэр, улааталлара бытаана бэрдэ дуу. Барыларыттан улахан ортоку тиит төрдүгэр, икки улахан силис икки ардынан буорга улахан саха быһаҕар маарынныыр тимир анньыллан турар. Уга суох, бука, урут хаһан эрэ уктааҕа эбитэ буолуо. Тимирин биир да сиринэн дьэбин сиэбэтэх, хараарбыт эрэ. Дьиктитэ диэн, бу батыйа көлүччэҕэ киирэн тахсар эбит. Бастаан батыйаны ким эрэ соспутун курдук суол баар, ол суол сыыйа кэҥээн-кэтирээн куобах ороҕун саҕа буолар. Батыйа суола көлүйэ түгэҕин буорун икки аҥыы силэйэн күөл ортотун диэки бара турар. Көлүйэ уута ыраас буолан, кытылтан үс миэтэрэ курдук ыраахха дылы уу түгэҕэр суол көстөр. Иччитэ тахсан ылара дуу, батыйа бэйэтэ киирэрэ дуу диэн толкуйдаабытым. Мэник санаабар, ити суол ханна тиийэрин умсан киирэн көрбүт киһи диэн санаа төбөбөр кытта охсуллан ааспыттааҕа.     Мин оскуолаҕа үөрэнэ сырыттахпына, Куокуй нэһилиэгэр улахан баһаар туран, дэриэбинэ уокка былдьата сыспыта. Ол сайын Лебедев диэн ойуун кэлэн дьону хааннаан, эмтээн абыраан барбыттааҕа. Бу киһи сорох дьону ситэ эмтээбэккэ ыксал бөҕөнөн төннүбүтэ. «Тоҕо ыксаатыҥ?» диэн ыйыппыттарыгар, «били аптаах күөл арҕаа баһыгар харахтара сүрдээх уоттаах кырдьаҕастар көмүллэ сыталлар. Көхсүм хараҕын батары көрөн кэбистилэр, сөбүлээбэттэр» диэбит.     Батыйаны иккиһин уонна бүтэһигин 1973 сыллаахха көрбүтүм. Бу сырыыга урукку курдук көлүччэҕэ киирэр суола суоҕа. Батыйа тимирин үс-түөрт сиринэн дьэбин дьөлө сиэн эрэрэ. Дьиэбэр кэлэммин ол туһунан кэпсээбиппэр аҕам оҕонньор үөһэ тыынан баран «ол аата абын күүһэ мөлтөөн эрдэҕэ» диэбитэ. Бу батыйа туһунан Куокуй нэһилиэгин поэта, кыраайы үөрэтээччи Геннадий Иванов 2005 с. суруйбута. Кини суруйарынан, олохтоох студиялар ити батыйаны уонна булгунньаҕы видеоҕа устан нэһилиэнньэҕэ көрдөрө сылдьыбыттар.",
      "Сүбэ Сүөдэр"
    ]
  },
  {
    "title": "Хотой кырыыһа",
    "date": "31.07.2019",
    "url": "http://keskil14.ru/hotoj-kyryy-a/",
    "raw_text": [
      "Бу дьиҥнээхтии буолбут түбэлтэ. 60-с сыллар ортолоругар биир киин улуус нэһилиэгин сопхуоһугар сайын от биригээдэтигэр сиэрэ суох быһыы тахсыбыт. Түөрт уончаларын саҥа ааһан эрэр уолаттар кырдьан, сатаан көппөт буолбут тойон кыыл олорорун булбуттар. Уонна өлөрөргө санаммыттар. Уолаттар хотой кырыйдаҕына өлөттөрөөрү дьоҥҥо чугаһыыр диэн кэпсээни истибиттэрэ эбитэ дуу, эбэтэр көр-оонньуу оҥосторго санаммыттара эбитэ дуу, биллибэт. ",
      "Урут сэбиэскэй кэмҥэ сайын аайы оттуур биригээдэлэргэ оскуола оҕолоро улахан дьону кытта тэҥҥэ үлэлииллэрэ. Уот куйааска үлэ үөһүгэр сылдьан оҕо-оҕо курдук мэниктээн, оонньоон аралдьыйаллара. Күтэри, баҕаны арааһынайдаан  сордуур, өлөрөр адьынат баара.  Бу да түбэлтэҕэ соннук мэник бэдиктэр көрүдьүөс, көр-нар курдук санаабыт, оонньуу оҥостубут буолуохтарын сөп. Ол эрээри тыҥырахтаах кыыл обургу кинилэри кыралар диэн аһымматах, оҕолор диэн бырастыы гымматах.",
      "Уолаттар хас күн аайы омурҕан ахсын ханна эрэ баран сүтэллэр эбит. Кинилэр тугунан дьарыктаналларын улахан дьон билбэтэх. Бастакы күнүгэр биир уол тааһы быанан дьаакырдаан, кырдьаҕас хотой моонньугар баайан, тимирдибит. Уута булдьугураан, салгына тахсан бүтүөр дылы кэтэһэн олорбуттар уонна «өллө быһыылаах» диэн барбыттар. Сарсыныгар кэлбиттэрэ кыыллара кытылга олорор эбит. Онтон иккис уол уматааччы буолбут. Түүтэ барыта умайан, буруолаан, хотой бүтэһик мөхсүүтүн кэннэ хамсаабат буолбут. Сарсыныгар көмөөрү оҥостон кэлбиттэрэ, эмиэ бу олорор үһү. Үһүс уол ыйаабыт. Хотой эмиэ өлбүт курдук буолбут. «Сарсыҥҥа дылы турдун», — дии санаан барбыттар. Нөҥүө күнүгэр кырдьаҕас көтөр бу хороллон олорор эбит. Төрдүс уол атырдьаҕынан үөлбүт. Хотойдоро өлбөт үөстээх өксөкү буолан биэрбит. Онтон атаҕыттан быалаан баран соһо сырыттахтарына, улахан дьон түбэһэ көрөн, улаханнык аймаммыттар. Биригээдэҕэ баар кырдьаҕас оҕонньоттор уолаттары үнтү мөҥөн баран, ытык көтөрү бэйэлэрэ сиэри-туому тутуһан дьаһайбыттар. Тыллара тиийэринэн алҕаан, бырастыы гыннаран баран, киһини көмөр курдук ытыктаан харайбыттар. Өбүгэ үгэһинэн, тумсугар түүтүн кыбыппыттар.",
      "Бу уолаттар бары улааппыттар. Бары туруу үлэһит дьон буолан тахсыбыттар. Сорохтор эрдэ кэргэннэммиттэр, оҕоломмуттар. Онтон урукку оҕо сылдьан оҥорбут буруйдарын боруостуур кэмнэрэ эмискэ тиийэн кэлбит курдук буолбут. Утуу-субуу аҕыйах сыл иһигэр төрдүөн суорума суолланаахтаабыттар. Урут оҕо сылдьан кырдьаҕас хотойу хайдах өлөрө сатаабыттарай да, соннук дьылҕаламмыттар. Ууга тимирдибит уол бэйэтэ ууга былдьаммыт. Умаппыт — умайбыт. Ыйаабыт уол моҥнон кэбиспит. Онтон саамай дьиктитэ — атырдьахтаабыт уол эмиэ соннук барбыт. Сайын биригээдэҕэ үлэлии сылдьан от түстээччинэн (кэбиһии үлэтигэр от үрдүн чөмчөтөөччү) сылдьыбыт. Кыдамаһыттар үлэ бүппүтүн кэннэ атырдьахтарын бары биир сиргэ турбут окко өйөннөрү уурар идэлээхтэр. Онно тоҕо эрэ биир киһи атырдьаҕын салаатынан үөһэ гына туспа уурбут. Үөһэттэн түһээччи ону өйдөөн көрбөтөх. Оттон сырылаан түһэн иһэн, ол атырдьахха үөлүллэн хаалбыт.",
      "Оҕолоор, айылҕаҕа сылдьан сиэри-туому тутуһар буолуҥ.  Уонна биири өйдөөҥ: тыҥырахтаах кыылы бэйэтин да, уйатын да, оҕотун да тыытымаҥ, чугаһаамаҥ. Кыайан көппөт буолбут кырдьаҕас хотойу сиэрин-туомун билэр, толору куттаах кырдьаҕас киһи харайыахтаах. Маннык уустук дьыала көр-оонньуу курдук буолуо суохтаах.",
      "Ааптар: Ондьук сиэнэ"
    ]
  },
  {
    "title": "Игидэйгэ Чуораанчык уол ыалдьыттаата",
    "date": "14.06.2019",
    "url": "http://keskil14.ru/igidejge-chuoraanchyk-uol-yaldyttaata/",
    "raw_text": [
      "Игидэй нэһилиэгин кырачаан олохтоохторугар олус үөрүүлээх күн үүннэ. Соторутааҕыта оҕо площадкатын үөрүүлээх аһыллыыта уонна «Чуораанчыктыын доҕордос» ыһыах үһүс сылын ыытылынна. Бырайыак автора — саха тылын уонна литературатын учуутала, «Чуораанчык» оҕо сурунаалын кытта ситимнээхтик үлэлээн ааҕыы эйгэтин тэрийээччи Ефимова Варвара Константиновна.",
      "Тэрээһин оҕолорго саҥа спортивнай площадканы аһыы сиэриттэн-туомуттан саҕаланна. Айыылартан көрдөһүү сиэрин  Софрон Егорович Оросин толордо. Нэһилиэк аҕа баһылыга Руслан Алексеевич Захаров нэһилиэк кырачаан олохтоохторун бүгүҥҥү үөрүүлээх күнүнэн эҕэрдэлээтэ.",
                                                                                                                              "Игидэйдээҕи «Теремок» уһуйаан сэбиэдиссэйэ Потапова Ирина Степановна, методист Аргунова Мария Ивановна олус көхтөөхтүк уһуйаан оҕолорун , үлэһиттэрин түмэ тардан кытыннарбыттарын бэлиэтиир наадалаах. Ыһыахха ыаллыы сытар Туора-Күөл орто оскуолатын 6-с кылааһын үөрэнээччилэрэ ыалдьыттаатылар. Кылаас салайааччыта Нария Петровна Васильева. Чурапчы улууһун Төлөй нэһилиэгин «Кустук» уһуйаана бырайыак саҕаланыаҕыттан бииргэ үлэлэһэр, быйыл кэтэхтэн үлэ ыытан кытынна (салайааччы Мотрена Дмитриевна Захарова).",
           "Бырайыак сүнньүнэн элбэх көрүҥҥэ күрэс ыытылынна.  Уруһуй куонкурсун «Теремок» уһуйаан сүрүннээн ыытта. Барыта 40 оҕо үлэтин дьүүллүүр сүбэ сыаналаата. Гран-при үрдүк аатын Постникова Ньургуһун Игидэй орто оскуолатын 3-с кылааһын үөрэнээччитэ сүктэ (салайааччы Захарова Александра Афанасьевна). I миэстэ — Захарова Анжелина, 4-с кылаас үөрэнээччитэ, II миэстэ — Лопатина Ариана, 4-с кылаас, III миэстэ — Маркова Сахалена, 4-с кылаас (салайааччы Павлова Евдокия Павловна).",
      "Уһуйаан оҕолорун ортотугар: I миэстэ — Максимова Яна МБДОУ ЦРР «Кустук» Төлөй, Чурапчы улууһа, II миэстэ — Петров Сайдам Төлөй, сал: Максимова А.М, III миэстэ — Матаннанова Аайа МБДОУ «Теремок», салайааччылар Лопатина Т.С., Попова М.И.",
      "«Чуораан уолу оҥор» оҥоһук куонкурсун Игидэй орто оскуолатын учууталлара сүрүннээтилэр. Коллективнай үлэлэргэ түмүк маннык таҕыста: I миэстэ — 1-кы кылаас оҕолоро, II миэстэ — 3-с кылаас оҕолоро, III миэстэ — 2 кылаас оҕолоро, (салайааччы Дьяконова Ольга Спартаковна).",
           "Биирдиилээн оҥоһукка миэстэ маннык таҕыста. Уһуйаан оҕолоругар: I миэстэ — Егоров Артем, II миэстэ — Дьяконова Мичийээнэ, III миэстэ — Иовлев Лонгин, Жулев Ильдар. Оскуола оҕолорун ортотугар: «Гран при» — Маркова Лиана, 2-с кылаас үөрэнээччитэ, I миэстэ — Дьяконов Толя,  4-с кылаас, II миэстэ — Семенова Кристина, 1-кы кылаас, Ефимов Миша — 4-с кылаас, III миэстэ — Захарова Айыына, 2-с кылаас, Захарова Сайыына — 2 кылаас.  Бөлөҕүнэн кыайыынан ситистилэр Захаров Жора, Никифорова Айаана, Захарова Айсаара, Егорова Люба, Валерия, Амелия Ивановтар (cалайааччы: Дьяконова Ольга Спартаковна).",
      "Хоһоон куонкурсун нэһилиэк модельнай бибилэтиэкэтэ (салайааччы Жулева Кристина Алексеевна), оскуола бибилэтиэкэтэ Попова Гизелла Софроновна холбоон оҥордулар. Барыта 28 оҕо Чуораанчык туһунан хоһоон айан кытынна. Кыра бөлөхтөргө: I миэстэ Абрамов Марк «Чугдаарар Чуораанчык» Төлөй уһуйаана, Чурапчы, II миэстэ Попова Айсаана «Сурунаалым Чуораанчык» Төлөй, Чурапчы, III миэстэ Флегонтова Сардаана, Дьокуускай куорат",
      "2 бөлөх: I миэстэ Маркова Лиана 2-с кылаас (салайааччы Матаннанова М.П.), II миэстэ Варламов Никита, 4-с кылаас (салайааччы Дьяконова О.С.), II миэстэ Ордахова Виолетта, 4-с кылаас (салайааччы Дьяконова  О.С.), III миэстэ Бурмистрова Галя, 5-с кылаас (салайааччы Ефимова В.К.).",
      "Литературнай кинигэ куонкурсугар уопсайа 9 кинигэ киирдэ. I миэстэни Туора-Куел орто оскуолатын 6-с кылааһын үөрэнээччилэрэ ыллылар (cалайааччы Васильева Н. П). II миэстэ Игидэй орто оскуолатын 6-с кылааһын кэлэктиибэ буолла (салайааччы: Дягилева С.С.). III миэстэҕэ Игидэй орто оскуолатын 5-с кылааһын кэлэктиибэ таҕыста (салайааччы Ефимова В.К.).",
      "«Кыыс кэрэтэ уһун суһуоҕар» уонна Чуораанчык бэргэһэтин куонкурсун  олохтоох дьаһалта специалиһа Жулева Александра Семеновна иилээн-саҕалаан тэрийдэ. Александра Семеновна бу бырайыак тэриллиэҕиттэн күүскэ өйөөн-убаан эппиэтинэстээхтик сыһыаннаһан нэһилиэк кырачаан олохтоохторугар үөрүүнү бэлэхтиир киһим. Чуораанчык бэргэһэ куонкурсун ааптара. Кини идеятынан Игидэй нэһилиэгэр кып-кыра оҕотуттан саастаах дьонугар тиийэ Чуораанчык бэргэһэтин суолта ууран кэтэллэр.",
           "Лопатина Туйаара Петровна тигэн таһаарбыт бэргэһэтиттэн идея ылан өрөспүүбүлүкэ бүтүннүү кыттыһан, 100 оҕо хор ыллыырыгар оннук бэргэһэлэннилэр. Онон Дэбдиргэттэн  Саха сиригэр барытыгар Чуораанчык бэргэһэтэ тарҕанна. Быйыл барыта бу тэрээһиҥҥэ 21 киһи бэргэһэ кэтэн кытынна. Кыайыылаахтарынан Дьяконова Ольга Спартаковна дьиэ кэргэнэ таҕыста.",
      "Уһун суһуохха барыта 10 кырачаан кыргыттар күөн көрүстүлэр. Суһуох тутумун кээмэйдээччи Марат Лопатин 4-с кылаас үөрэнээччитэ сарсыардаттан кэлэн долгуйа кэтэстэ. Саамай уһун суһуохтаах «Кылаан бириис» аатын сүктэ Егорова Люба, 3-с кылаас Дэбдиргэ 12 тутум икки тарбах. Люба иккис төгүлүн бастакы миэстэни ылары ситистэ. I миэстэ Никифорова Айаана, 2-с кылаас Дэбдиргэ (11 тутум 3 тарбах). Айаана талааныгар олус үчүгэйдик ыллаата, көрөөччү сэҥээриитин ылыан ылла. II миэстэ Никитина Айыллаана, 4-с кылаас, Туора-Күөл (11 тутум 3 тарбах). III миэстэ Захарова Айыына, 3-с кылаас Дэбдиргэ (10 тутум, 4 тарбах). Бу күн эрэ аһыллыбыт саҥа спортивнай балаһааккаҕа оҕолор дуоһуйа оонньоотулар.",
           "Түһүмэхтэр икки ардыларыгар «Чуораанчык» сурунаалы суруйтарыы квитанциятынан лоторея оонньонно. Оҕолор сурунаалтан бириис тутан үөрдүлэр.  Чуораан уоллуун доҕордостулар,  хаартыскаҕа түстүлэр,  ыллаатылар-туойдулар, үҥкүүлээтилэр, оһуокайдаатылар.",
      "Бырайыагы тэрийээччилэр уонна өйөөччүлэр нэһилиэк кырачааннарыгар, ыраахтан-чугастан кэлбит ыалдьыттарга дьоллоох оҕо саас дьикти түгэнин бэлэхтээтилэр.",
      "Бырайыак кыттыылаахтара: Дьокуускай куораттан «Чуораанчык» сурунаал редактора Татьяна Ильинична Жиркова,  ааҕыыны тэрийиигэ, сурутууну көҕүлээһиҥҥэ спонсордар: Ил Тумэн депутата Гуляев Михаил Дмитриевич уһуйаан уонна оскуола библиотекатыгар икки сертификат анаата, улуус аҕа баһылыга Михаил Михаилович Соров биэс элбэх оҕолоох ыалга сурутууга спонсордаата.",
      "Бырайыагы куолаан тэрийистилэр: Игидэй нэһилиэгин дьаһалтата — баһылык Захаров Руслан Алексеевич, солбуйааччы Марков Е.А., дьаһалта специалиһа Жулева Александра Семеновна, норуот айымньытын дьиэтин директора Жиркова Оксана Максимовна, Ермолаева Мария Иннокентьевна, модельнай библиотека Жулева Кристина Алексеевна, оскуола библиотеката Попова Гизелла Софроновна. Ону тэҥэ алын сүһүөх кылаас метод холбоһуга салайааччы Павлова Евдокия Павловна, учууталлар: Антоева Лариса Ивановна, Матаннанова Мавра Павловна, Захарова Александра Афанасьевна, оскуола психолога Дьяконова Ольга Спартаковна, нуучча тылын учууталлара Дягилева Саргылана Семеновна, Ермолаева Мария Павловна, иитэр үлэҕэ директоры солбуйааччы Иванова Саргылана Алексеевна үлэлэстилэр.",
      "Ааптар: Варвара Ефимова, «Чуораанчыктыын доҕордос» бырайыак ааптара"
    ]
  },
  {
    "title": "«Чуораанчык» сурунаал алтыс нүөмэрэ Аммаҕа VII спортивнай оонньуулары көрсө сүрэхтэниэ",
    "date": "13.06.2019",
    "url": "http://keskil14.ru/chuoraanchyk-surunaal-altys-n-mere-amma-a-vii-sportivnaj-oonnuulary-k-rs-s-rehtenie/",
    "raw_text": [
      "Амма улууһа «Чуораанчык» оҕо сурунаалын редакциятын кытта үлэлэһэн, VII спортивнай оонньуулары көрсө алтыс нүөмэрэ таҕыста. Сурунаал сүрэхтэниитэ спорт оонньууларын кэмигэр буолуоҕа.  Дьэдьэн барыанньата сурунаал оонньуутун кыайыылааҕар тиксиэ.",
      "Амма улууһун дьаһалтата «Чуораанчык» оҕо сурунаалын редакцията кытта бииргэ  үлэлэһэн VII спротивнай оонньуулары көрсө 16 сирэйдээх сурунаал алтыс нүөмэрэ таҕыста. Бу бырайыагы сурунаал эрэдээктэрин солбуйааччы, биир дойдулаахпыт Сардана Матвеева, баһылыгы социальнай боппуруостарга солбуйааччы Иванна Шишигина, О.П.Иванова — Сидоркевич аатынан оҕо айар сайдар киинин дириэктэрэ Иванна Шестакова уонна В.И.Жожиков аатынан Амматааҕы оҕо бибилэтиэкэтин сэбиэдиссэйэ Прасковья Ефграфова салайаннар бөлөхтөр тиэмэлэринэн үллэстэн үлэлээтилэр.",
      "Сурунаал сирэйин Николай Рязанскай «Амма өрүскэ» хартыыната киэргэттэ. Амма улууһун устуоруйата, биллиилээх спортсменнара, ааттаах-суоллаах дьонун туһунан оҕолор суруйуулара, кинилэр мэтириэттэрин уруһуйдаабыт Туймаада Сивцева — Захарова, кэрэни хоһуйар худуоһунньуктар Николай Рязанскай уонна Дария Олесова — Татаринова, «Амма айылҕатын харыстыахха» плакат уруһуйдара оҕолор болҕомтолорун тардыахтара. Айар талааннаах Зинаида Архипова, Екатерина Сидорова, Дария Васильева — Амма Даайыс оҕолорго анаабыт суруйууларын сэргэ, оҕолор хоһооҥҥо холонууларын ааҕыаххыт. Сулҕаччы орто оскуолатын иккис кылааһын салайааччыта  Дария Христофорова «Амма устун айан» диэн остуол оонньуута интэриэһинэй буолбут. Манна кыайбыттар бу кылаас оҕолорун аатыттан дьэдьэн барыанньатын кэһии быһыытынан тутуохтара. Улуус баһылыга Николай Архипов уонна үөрэх салаатын начаалынньыга Юрий Шишигин оҕолорго туһаайбыт сорудахтара киирдилэр. Сурунаалга улуус оҕолорун ситиһиилэрин эмиэ сырдаттылар.",
      "Сурунаал сүрэхтэниитэ Аммаҕа оонньуулар кэмнэригэр от ыйын 4 күнүгэр буолуоҕа. Манна муус устар ыйга биллэриллибит «Амма оҕо хараҕынан» диэн күөн күрэс кыайыылаахтара наҕараадаланыахтара. Кыайыылаахтар үлэлэрэ сурунаалга бэчээттэннилэр.",
      "Ааптар: Алтана Артемьева, ulus.media"
    ]
  },
  {
    "title": "Күндээдэ эдэр кэрэспэдьиэннэрэ стипендиат буоллулар",
    "date": "11.06.2019",
    "url": "http://keskil14.ru/k-ndeede-eder-kerespediennere-stipendiat-buollular/",
    "raw_text": [
      "Быйыл Ньурба Күндээдэтин икки эдэр кэрэспэдьиэнэ оскуоланы бүтэрдилэр. Иккиэн кыргыттар: Ипатьева Алена уонна Варламова Вера. Эксээмэннэрин этэҥҥэ туттаран, сотору үөрэххэ туттарсыахтара. ",
      "Күндээдэ эдэр корреспонденнара номнуо оскуоланы бүтэрдилэр. Оҕо эрдэхтэриттэн хаһыаты кытта доҕордоһуулара кинилэри үөрэххэ да, уопсастыбаннай олоххо да инники күөҥҥэ сылдьарга сирдээбитэ.",
                          "Иппатьева Алена үөрэҕэр үчүгэй, сайдам санаалаах. Доҕотторугар, төрөппүттэригэр, бииргэ төрөөбүттэригэр, учууталларыгар эйэҕэс майгылаах. Оскуолаҕа үөрэммит сылларыгар «Куорсун», «Ньурба», «Кэскил» хаһыаттар солбуллубат эдэр кэрэспэдьиэннэрэ буолла. Ордук элбэхтик оройуонун хаһыатыгар заметкалара тахсаллар.",
                                                                                                                                             "Алена олох кыра сааһыттан үҥкүү кэрэ эйгэтигэр дьарыктанан, Арассыыйа образцовай «Кэскил» оҕо үҥкүүтүн ансаамбылын бастыҥ үҥкүүһүтэ, (сал. Г.П.Степанова, СӨ култууратын туйгуна). Араас омук сирдэринэн саха омугун култууратын көрдөрөн, фольклорун үрдүк таһымҥа таһаарсан бэйэтин сэмэй кылаатын киллэрдэ. Оройуоннааҕы, өрөспүүбүлүкэтээҕи, норуоттар икки ардыларынааҕы фольклор жанрдарыгар тойук, оһуокай хас да төгүллээх кыайыылааҕа буолар. Оскуоланы бүтэрэр тиһэх чуорааныгар элбэх стипендияны тутта. Күндээдэ орто оскуолатын попечительскай сэбиэтин чилиэнэ Борисова Прасковья Петровна анал стипендиатын тутан, олус долгуйда. Итиэннэ үөрэххэ, үлэҕэ, актыыбынайынан Үлэ уонна тыыл бэтэрээнэ Федорова Агафья Егоровна аатынан стипендияны Иудиннар дьиэ кэргэттэрэ туттардылар. Саха АССР народнай үөрэҕин туйгуна, педагогическай үлэ уонна тыыл бэтэрээнэ Гаврильева Мария Никитична аатынан стипендияны попечителлэр Тихонов А.С., Никифорова С.С. анаатылар. Эһэтэ, үлэ, тыыл бэтэрээнэ Саввинов Дмитрий Игнатьевич аатынан оҕолоро, сиэннэрэ, балтыларыгар Аленаҕа элбэх ситиһиитин иһин туттардылар.",
      "Ону таһынан үөрэппит учууталлара Т.Г. Яковлева, Э.А. Дмитриев, эдьиийэ Р.В. Борисова, педагогическай үлэ бэтэрээнэ Варламова Розалия Фёдоровна аатынан стипендиятын туттардылар. Үөрэххэ дьулуурдаах, элбэх ситиһиилэрдээх. Быйыл ХИФУ иһинэн ыытыллыбыт саха тылыгар, литэрэтиирэтигэр, национальнай култуура олимпиадатыгар кыттан, иккис тур призера буолла. Күндээдэ нэһилиэгэр быйыл тэриллибит «Күн сарыала» хаһыакка эмиэ кэрэспэдьиэнинэн үөрэҕин түмүктээтэ. Быйыл Ньурбаҕа буолбут Бүлүү бөлөх эдэр кэрэспэдьиэннэрин «Кэскил» хаһыат сүлүөтүн кыттыылааҕа. «Бастыҥ кылыһахтаах куолас» номинана. Алена БКЭлэрин ситиһиилээхтик туттаран, сөбүлүүр идэтигэр киириэҕэ.",
      "Саха АССР народнай үөрэҕин туйгуна, педагогическай үлэ уонна тыыл бэтэрээнэ Гаврильева Мария Никитична аатынан стипендияны попечителлэр Тихонов А.С., Никифорова С.С. анаатылар. Варламовтар дьиэ кэргэн нэһилиэк социальнай-экономическай сайдыытыгар кылаатын иһин Ил Түмэнтэн Правительственнай үрүҥ көмүс бэлиэ хаһаайката,   бастакы разрядтаах өрөспүүбүлүкэ сүбэһитэ, үлэ бэтэрээнэ Варламова Роза Федоровна аатынан стипендияны туттардылар.",
                                                                                                                              "Варламова Вера  үөрэҕэр үчүгэй, общественнай олоххо актыыбынайдык кыттар. Оскуола «Куорсун» таһаарыытыгар, «Ньурба», «Кэскил» хаһыаттарга эдкордаата. Кини наһаа сэмэй, онон хаһыакка суруйуулара эмиэ соннуктар.",
      "Вера  кыра сааһыттан үҥкүү кэрэ эйгэтигэр дьарыктанар. Арассыыйа образцовай оҕо үҥкүү ансаамбылын билиниитигэр «Кэскил» бастыҥ үҥкүүһүтэ ааты ылбыта. Орто сүһүөх кылаастарга сылдьан «Сахам мандаар саҥата» куруһуокка дьарыктанан, төрөөбүт төрүт тылыгар умсугуйан туран дьарыктаммыта. Оскуола, оройуон, өрөспүүбүлүкэ олимпиадаларыгар ситиһиилээх кыттааччы. Ону таһынан оройуон, өрөспүүбүлүкэ таһымнаах араас тиэмэлэргэ өйтөн суруйуу хас да төгүллээх кыайыылааҕа. Вера СӨ үөрэҕириитин туйгуна, саха тылын, литэрэтиирэтин учуутала Иванова Таисия Ивановна анал сипендиятын тутта.",
      "Алена култуура колледжыгар туттарсар, оттон Вера медицина салаатыгар идэ ылар санаалаахтар. Оттон биһиги, «Кэскил» издательство кэлэктиибэ, кыргыттар айар, суруйар дьоҕурдарын салгыы сайыннаралларыгар баҕарабыт. Дьарыктарын кынат оҥостон олох устун илдьэ сырыттыннар, үүнэ, сайда турдуннар.",
      "Ааптар: keskil14.ru"
    ]
  },
  {
    "title": "Оҕолор ханнык блогердары сөбүлээн көрөллөрүн кэпсииллэр",
    "date": "17.11.2020",
    "url": "http://keskil14.ru/o-olor-hannyk-blogerdary-s-b-leen-k-r-ll-r-n-kepsiiller/",
    "raw_text": [
      "“Блогер диэн кимий?” диэн ыйытыыга билигин хас биирдии оҕо эппиэттиир кыахтаах. Блогер буолуу – ураты талаан. Дьон-сэргэ болҕомтотун тардар интэриэһинэй постары суруйар, күннээҕи олоҕуттан хаартыскалары, видеолары таһаартыыр кыах киһи аайы бэриллибэт. Бүгүн кинилэр баар буолан, биһиги олохпут чаҕылхай, сэргэх диэтэхпинэ, бука, сыыспатым буолуо. Ону тэҥэ оҕо үксэ блогер буолуон баҕарар. Сөбүлүүр дьоруойун үтүктэр, өрө тутар.",
           "Артур Томскай,  Дьокуускай 7 №-дээх орто оскуолатын V “В” кылааһын үөрэнээччитэ:",
      "— Мин сааһым 12. Хас биирдии аныгы оҕо сиэринэн Интэриниэт ситимигэр Youtube ханаалга чаастатык киирэбин. Ли Сяо диэн Россия блогерын интэриэһиргээн көрөбүн. Кини дьиэтигэр саһыл иитэр. Ол туһунан кэпсиир. Мин кыыллары наһаа сөбүлүүбүн. Миэхэ дьиэбэр Лаки диэн ааттаах мэник-тэник ыттаахпын. Биһиги олус доҕордуубут. Киниэхэ туспа Инстаграм страницалаах. Ону тэҥэ компьютерга оонньуубун. “Nerkin” диэн блогер “Minecraft” диэн аатырбыт оонньуу туһунан дьоҥҥо кэпсиир. Мин итиннэ бэйэм виртуальнай эйгэбин тэрийэн оонньуубун. Олус элбэх дьиэлээхпин, замоктаахпын. Миллиардынан харчылаахпын. Өссө “Slivkishow” диэн лайфхактардаах страницаны сөбүлээн кэтиибин. Биири да боруобалыы иликпин да буоллар, олус туһалаахтар диэн бэлиэтиибин. “Mamix” диэн эксперементатор-блогер эмиэ олус интэриэһинэй ханааллаах. Кини олус өйдөөх буолан, физика эксперименнэрин оҥорор. Саха сирин блогердарыттан, хомойуох иһин, кими да билбэппин.",
      "— Блогер диэн Интэриниэт нөҥүө сөбүлүүр дьарыгын туһунан атын дьоҥҥо кэпсиир киһи. Санаатын олус интэриэһинэйдик үллэстиэхтээх дии саныыбын. Оччоҕо эрэ элбэх сурутааччыланар.",
      "— Мин 10 мөлүйүөнтэн кырата суох сурутааччылаах биллэр-көстөр блогер буолуохпун баҕарабын. Видео-оонньуулары олус сөбүлүүбүн. Ол иһин тус бэйэм видео-оонньууларбын айан таһаарыам этэ. Мин Twitter, Instagram, Youtube, Discord ситимнэринэн туттабын. Сайыҥҥы сынньалаҥ кэмигэр ийэм төһө көҥүллүүрүнэн, төһө баҕар олоруохпун сөп. Үөрэх кэмигэр барыта эрэсииминэн буолааччы.",
           "Маша Оконешникова, Майатааҕы В.П.Ларионов аатынан орто оскуола V “А” кылааһын үөрэнээччитэ:",
      "— Мин Instagram, Tik-Tok уонна Youtube көрөрбүн сөбүлүүбүн. Чуолаан рак ыарыы утары охсуһар күүстээх санаалаах Каришаны – @karishka.k.08, “Роблокска” оонньуур, интэриэһинэй, күлүүлээх видеолары устар Женяша Ларионованы – @jenyashayt, “Сute fox”, страницаларын ордорон көрөбүн. Бэйэм тик-тогунан үҥкүүлээн видеоҕа устабын уонна табаарыстарбын кытары үллэстэбин. Блогер буолуохпун олус баҕарабын. 100 тыһыынча сурутааччыланыам этэ. Лайки уонна Роблокс устуом этэ. Сотору кэминэн баҕа санаам туоларын туһугар кыра саҕалааһыннарбын оҥоруом. Билигин Интэриниэккэ оҕо интэриэһиргиирэ барыта баар. Блогердар олус киэҥ фантазиялаахтар. Хас күн аайы видео устан таһаарар эмиэ чэпчэкитэ суох үлэ буоларын өйдүүбүн. Мин төһө да итини барытын сөбүлээтэрбин ийэбэр көмөлөһөрбүн умнубаппын.",
           "Толя Малышев, Чычымахтааҕы С.Р.Кулачиков-Эллэй аатынан орто оскуола VII кылааһын үөрэнээччитэ:",
      "— Россия блогердарыттан Стас Давыдовы көрөрбүн сөбүлүүбүн. Кини Youtube ханаалга “This is Хорошо” диэн блогу ыытар, музыкант, путешественник, матасыыкылынан, бэлисипиэдинэн хатааһылыырын сөбүлүүр. Оттон Саха сирин блогердарын интэриэспинэн көрөбүнараас дьону көрөбүн. Блогер төһөнөн элбэх сурутааччылаах да оччонон биллэр-көстөр, ситиһиилээх. Арай, мин блогер буоларым буоллар үгүс интэриэһинэй ис хоһоонноох видеолары, хаартыскалары угуом этэ. Холобур, атын дойду дьонугар-сэргэтигэр Сахам сирин кэрэ айылҕатын билиһиннэриэм этэ. Ол туризм сайдарыгар туһалыа этэ дии саныыбын.",
      "— Мин сүрүннээн Likee, Instagram, Youtube көрөбүн. Араас оонньууларга оонньуубун. Ол эрээри Интэриниэккэ күнү күннүктээн олорбоппун. Кыра бириэмэни аныыбын. Үксүгэр бэлисипиэт тэбэбин, мотигынан хатааһылыыбын, дьоммор көмөлөһөбүн, айылҕаҕа сылдьабын. Бэйэм саастыылаахтарбар төлөпүөҥҥэ наһаа олорботторугар баҕарабын.  Биир чаастыылаахтарбын алыс интэриниэтинэн үлүһүйүмэҥ диэн ыҥырабын."
    ]
  },
  {
    "title": "Сардаана Дедюкина математика, физика хайысхатынан научнай кэмпириэнсийэлэргэ ситиһиилээхтик кыттар",
    "date": "11.11.2020",
    "url": "http://keskil14.ru/sardaana-dedyukina-matematika-fizika-hajyshatynan-nauchnaj-kempiriensijelerge-siti-iileehtik-kyttar/",
    "raw_text": [
      "Тааттатааҕы лиссиэй 7-с  кылааһын үөрэнэээчитэ Cардаана Дедюкина алын кылаастан саҕалаан, чинчийэр үлэнэн дьарыктанарын туһунан кэпсиир.",
      "—       Биһиги, оҕолор, билиҥҥи сайдыылаах үйэни кытта тэҥҥэ хаамсыахпытын баҕарабыт. Элбэҕи билэр, сатыыр, туһалаах, ситиһиилээх буолаары, элбэх кэмпириэнсийэлэргэ, ааҕыыларга, куонкурустарга, курэхтэргэ, фестивальга кыттабыт.",
      "Мин бастакы кылаастан саҕалаан оскуолаҕа, улууска  ыытыллар “Бианковскай ааҕыыларга”, “Инникигэ хардыы” кэмпириэнсийэлэргэ ситиһиилээхтик кыттабын, кыайыы, ситиһии элбэх сыраттан, үлэттэн тахсарын билэбин.Оҕо бэйэтэ сөбүлүүр тиэмэтин таллаҕына дьаныһан, интэриэһиргээн үлэлиир.",
      "Мин кыра сылдьан, “Пластилин кистэлэҥнэрэ “ диэн бастакы дакылааппын суруйбутум. Онтон кэнники икки сыл “Влияние температуры и влажности  окружающей среды на изменения снежных узоров на оконном стекле” диэн тиэмэнэн үлэлээтим.",
      "Саамай урдук ситиһиилэрбинэн “От ученических исследований до научных открытий” 10-с өрөспүүбүлүкэтээҕи политехническай кэмпириэнсийэ «Математика и физика» секцияҕа 2-с степеннээх диплом (Дьокуускай, 2019 ), Н.И. Лобачевскай аатынан  Россиятааҕы үөрэнээччилэр кэмпириэнсийэлэригэр “Физика. Астрономия” секциятыгар 2 степеннаах дипломунан (Казань, 2019) наҕараадаламмытым буолар.",
      "Казань куоракка баран кыттыбытым, умнуллубат өйдөбүл буолан хаалбыта. Тааттатааҕы лиссиэйтэн алта оҕо, икки салайааччы буолан тиийбиппит.  Атын сири көрөн, оҕолордуун билсэн, араас экскурсияларга сылдьан, интэриэһинэй дакылааттары истэн, харахпыт кэҥээн, өйбүт дьэҥкэрэн кэлбиппит. Өрөспүүбүлүкэбит аатын ааттатан, элбэх ситиһиилэнэн, дьоммутун үөрдүбүппүт.",
      "Оҕолорго сүбэлиэм этэ, толлубакка, бириэмэни туһанан, элбэҕи билэргэ дьулуһуҥ, араас тэрээһиннэргэ көхтөөхтүк кыттыҥ.",
           " "
    ]
  },
  {
    "title": "Баппаҕаайы оскуолатын төрдүс кылаастара күһүҥҥү сынньалаҥнарын туhалаахтык атаардылар",
    "date": "11.11.2020",
    "url": "http://keskil14.ru/bappa-aajy-oskuolatyn-t-rd-s-kylaastara-k-synnala-naryn-tuhalaahtyk-ataardylar/",
    "raw_text": [
      "Бүлүү улууһун М.А.Алексеев аатынан Баппаҕаайы оскуолатын 4-с кылааһын үөрэнээччилэрэ  күһүҥҥү сынньалаҥнарын туhалаахтык атаарбыттарын туһунан учууталлара Людмила Тарасова билиһиннэрэр.",
      "Алик",
      "Биhиги 4-с кылааска үѳрэнэбит,  кылааспытыгар тохсуобут. Учууталбытын кытта биир ватсап группалаахпыт, онно куруук бэйэ-бэйэбитин кытта билсэ олоробут.  Күһүҥҥү сынньалаҥмытын бары дьиэҕэ олордорбут даҕаны, туhалаахтык атаара сылдьабыт.",
      "Дьиэҕэ таах сыппат туhуттан, учууталбыт этиитинэн, Инга, Алик, Диана, Айаана интернетинэн математика уонна нуучча тылын олимпиадатыгар кыттан, миэстэлэhэн, диплом, сертификат ылбыттара.",
      "Бүлүүтээҕи «Кэскил» оҕо киинэ тэрийбит онлайн биктэриинэтигэр, оонньууларыгар кыттан, сертификаттары туппуппут.",
      "Нэhилиэкпит бибилэтиэкэтин үлэhитэ А.М.Сидорова ыыппыт «Кинигэ дойдутугар» онлайн квиз күрэҕэр кыттан холоммуппут. Сынньалаҥмыт кэмигэр хас биирдиибит туох дьарыктаахпытын учууталбытыгар кэпсээбиппит.",
      "Айаана Андреева:",
      "— Мин Like приложениеҕа  видео кѳрѳбүн. Онно арбалет оҥорор видео тахсыбытын кѳрѳн бэйэбэр оҥосторго санаммытым. Υтүктэн, харандаастарынан кыра арбалеты начаас оҥорбутум, онтукам сатанна, үчүгэйдик ытар. Видеолары кѳрѳн, арааhы бары оҥорорго үѳрэнэбин.",
      "Сандаара Борисова:",
      "— Ийэбэр кѳмѳлѳһѳбүн, ордор бириэмэбэр «Кэскил» хаhыат таайбараҥнарын таайабын, кинигэни ааҕабын.",
      "Владик Васильев:",
      "— Таhырдьа оонньуубун, аҕабар кѳмѳлѳһѳбүн. Кинигэни ааҕабын, кинигэ киhи ѳйүн сайыннарар. Кинигэни элбэхтик ааҕыахтаахпыт.",
      "Алик Платонов: ",
                                         "— Таhырдьа сылаас буолан, салгыҥҥа сылдьабыт, оонньуубун. Күһүҥҥү сынньалаҥ саамай түбүктээх. Кыстыкка бэлэмнэнэн, идэhэ туттабыт, муус ылабыт, сылгыларбытын тутабыт. Мин кыра эрдэхпиттэн дьоммун батыhарбын сѳбүлүүбүн. Ол иhин үлэттэн туора турбакка, барытыгар илии-атах буолабын, кѳмѳлѳһѳбүн. Ыарахан үлэни үлэлии үѳрэннэхпинэ, улааттахпына эт-хаан өттүнэн сайдыылаах, кыахтаах, доруобай, сатабыллаах киhи буолуом.",
      "Диана Иванова:",
      "— Мин сынньалаҥым кэмигэр алмазнай мозаиканан дьарыктанабын.",
      "Саяна Никифорова:",
      "— Мин ырысыаптары кѳрѳн, сѳбүлээбиппин  астыыбын. Бэйэм салаат, кекс, пицца, бутерброд астыы үѳрэммитим. Минньигэс астары: кексик, тортик, смузи курдуктары тыыннаҕымсытан, харахтаан уруhуйдуурбун сѳбүлүүбүн.",
      "Инга Петрова:",
      "— Дьиэбэр балтыбын, бырааппын кѳрѳрүм быыhыгар ватсапка киирэн эмоджилары үтүктэн оҥорон кырааскалыыбын.",
      "Эвелина Николаева: ",
      "— Мин сынньалаҥмар кинигэни ааҕабын, уруhуйдуубун, ийэбэр кѳмѳлѳһѳбүн, балтылаах бырааппын кытта оонньуубун. Күнүс чугас элгээҥҥэ  ынахпытын уулата барабыт, ынахтары аhатабын, окко оонньуубут.",
      "Эмма Константинова:",
      "— Биhиги ийэбит иистэнньэҥ талааннаах буолан, миигин уонна эдьиийбин иистэнэргэ үѳрэтэр. Мин билигин брошканы оҥоробун. Бүтэрдэхпинэ ийэбэр бэлэхтиэм."
    ]
  },
  {
    "title": "Ороһу оскуолатын «Иэйиэхсит» оҕо бөлөҕө, алын кылаас учууталлара «Дьиэ кэргэн тыйаатыра» остуоруйа туруоруутун күрэҕин ыыттылар",
    "date": "09.11.2020",
    "url": "http://keskil14.ru/oro-u-oskuolatyn-iejiehsit-o-o-b-l-alyn-kylaas-uchuutallara-die-kergen-tyjaatyra-ostuoruja-turuoruutun-k-re-in-yyttylar/",
    "raw_text": []
  },
  {
    "title": "Орто Халыма Өлөөкө-Күөлүн уолаттара күһүҥҥү балыкка, бултка сырыттылар",
    "date": "06.11.2020",
    "url": "http://keskil14.ru/orto-halyma-l-k-k-l-n-uolattara-k-balykka-bultka-syryttylar/",
    "raw_text": [
      "Орто Халыма улууһун Өлөөкө-Күөлүттэн 8 кылаас үөрэнээччитэ, «Эдэр корреспондент» пост эдкора Эрнст Ноговицын күһүҥҥү сынньалаҥҥа балыктаан, каникулун туһалаахтык атаарбытын туһунан суруйар.",
      "Мин саамай сөбүлүүр кэмим — күһүн. Тоҕо диэтэххэ, бу кэмҥэ күөл мууһа тоҥон, илим кэмэ, балыктааһын саҕаланар. Бу кэми киһи бөҕө кэтэһэр. Сарсыардааҥы дьыбарга муус алларан, ойбонтон мууһун сүүрдэн, илим көрөр олус умсугутуулаах буолар.",
      "Быйыл биһиги бөһүөлэктэн 14 көс тэйиччи баар Омук күөлэ диэн оскуола базатыгар Дмитрий Васильевич Явловский салайааччылаах аҕыс буолан, балыктаатыбыт. Уолаттар бары иккилии илимнээх барбыппыт. Булчут сиэрин-туомун тутуһан, аал уоппутун аһатан, маспытын бэлэмнээн, ойбон алларан, илиммитин үтэн бастакы күммүтүн атаарбыппыт. Иккис күммүтүгэр сарсыардаттан илимнэрбитин көрүммүппүт. Эбэбит барахсан көмүс хатырыктааҕынан күндүлээн, олус үөрбүппүт. Урукку сылларга холоотоххо, балык аҕыйах сыла да буоллар, санаабытын түһэрбэтибит. Тоҕо диэтэххэ, булчут мыыныа суохтаах.",
      "Илим көрүнэн баран, чугастааҕы талахтарга курупааскыга туһах, куобахха хапкаан иитэбит. Өссө Дмитрий Васильевич киискэ төрүөт уурарга үөрэппитэ. Тыаҕа көҥдөй маһы булан, хайдах сатабыллаахтык мэҥиэ уурары биллибит. Оттон киэһэтин базабытыгар оһох отто-отто, остуол тула олорон саахыматтаан, дуобаттаан, арааһы кэпсэтэн, таабырын таайсан аралдьыйабыт.",
      "Күһүҥҥү сынньалаҥмытын сылын аайы оскуола базатыгар атаарабыт, онон балыктааһын, булт үөрүйэхтэригэр үөрэнэбит. Уолаттар уочаратынан дьуһуурунайдыыбыт: ас астаан, иһит сууйан, уу баһан, мас хайытан, оһох оттон.",
      "Саамай хомойорбут диэн, бу сынньалаҥ олус кылгас кэм, биир эрэ нэдиэлэ.  Биир нэдиэлэлээх сынньалаҥмыттан мин дьиэбэр уонча балыктаах, алта сордоҥноох, икки куобахтаах  кэлэн дьоммун үөртүм. Эһиил эмиэ барарбын күүтэбин.",
           " "
    ]
  },
  {
    "title": "Сомоҕолоһуу күнүгэр анаан Павловскай оскуолатын оҕолоро кырдьаҕастарга көмө оҥордулар",
    "date": "03.11.2020",
    "url": "http://keskil14.ru/somo-olo-uu-k-n-ger-anaan-pavlovskaj-oskuolatyn-o-oloro-kyrda-astarga-k-m-o-ordular/",
    "raw_text": [
      "Мэҥэ Хаҥалас Павловскайын оскуолатыгар саастаах дьону ытыктыырга иитии аҥардас тылынан эрэ буолбакка, дьиҥнээх дьыаланан  бигэргэтиллэр.",
      "«Биһиги оскуолабыт биир сүрүн оҥкулунан оҕолорго эбэлэригэр,эһэлэригэр көмөлөһөр, кинилэри харыстыыр, үөрдэр баҕа санааны үөскэтии  буолар. Ааспыт кырдьаҕастар декадаларыгар биһиги оҕолорбут араас хабааннаах ааксыйалары тэрийэн ыыттылар. Кыттыбыт кылаас салайааччыларыгар кырдьаҕастар сэбиэттэрэ улахан махталларын тиэрдэллэр»,— диэн кэпсиир учуутал Маргарита Шамаева.",
      "Егор Николаевич Самсонов",
      "Людмила Георгиевна Егорова",
      "Федор Константинович Сивцев",
      "9 «б» кылаас үөрэнээччилэрэ, төрөппүттэрэ Сомоҕолоһуу күнүнэн эҕэрдэлээн туран, кырдьаҕас бэтэрээннэргэ — Самсонов Егор Николаевичка, Егорова Людмила Георгиевнаҕа бородууктанан көмө оҥордулар. Ону таьынан 7 «б» кылаас кэллэктиибэ Сивцев Федор Константиновичка, Сергеева Октябрина Петровнаҕа «Күрүлгэн» сурунаалы сурутан, бэлэх оҥордулар.",
      "Вера Даниловна Кривогорницына",
      "Николай Николаевич Карпов",
      "Александра Егоровна Матвеева",
      "Надежда Михайловна Саввина",
      "Мария Павловна Слободчикова",
      "Ксения Павловна Ефремова",
      "Люция Николаевна Григорьева",
      "Евдокия Гаврильевна Капитонова",
      "Анна Иннокентьевна Винокурова",
      "Светлана Егоровна Иванова",
      "Октябрина Петровна Сергеева",
           " "
    ]
  },
  {
    "title": "Арылхан Сыроватскай: «Мас тардыһыытынан дьарыктанар киһи эргиччи бэлэмнээх буолуохтаах»",
    "date": "03.11.2020",
    "url": "http://keskil14.ru/arylhan-syrovatskaj-mas-tardy-yytynan-daryktanar-ki-i-ergichchi-belemneeh-buoluohtaah/",
    "raw_text": [
      "Арылхан Сыроватскай — Мүрү “Уолан” гимназиятын X кылааһын үөрэнээччитэ. Кини мас тардыһыынан үһүс сылын дьарыктанар. Спорду сэҥээрэр,  үөрэҕэр үчүгэй, сайдам санаалаах, эйэҕэс майгылаах.",
      "“Арылхан Сыроватский” диэн ааттаах YouTube ханааллаах, Instagram ситимигэр _s_ar_n.nw аккауҥҥа киирэн уол хайдах эрчиллэрин көрүөххүтүн сөп.",
      "– Билигин үөрэх хайдаҕый? Уопсайынан, быйыл гимназияҕа үөрэх дьыла хайдах саҕаланна?",
      "–Быйылгы үөрэх дьыла олус уратылаах. Тоҕо диэтэххэ, хас биирдии кылаас биир кылааска олорон үөрэнэбит, ханна да тахсыбакка, кими да көрсүбэккэ сылдьабыт. Онон саҥа үөрэх сыла олус хомолтолоохтук саҕаланна диэхпин баҕарабын.",
      "–  Ханнык биридимиэти ордороҕун, туохха дьоҕурдааххын?",
      "–  Мин историяны уонна обществоведениены сөбүлүүбүн. Кыра сааспыттан саҕалаан, историяны сэргиирим. Сэрии, араас кыргыһыы туһунан элбэх кинигэни аахпытым. Онтон арыый улаата түһэн баран обществоведениены кэрэхсээбитим.",
      "–  Быйыл туох ситиһии баарый?",
      "– Үөрэх өттүгэр ситиһии баар. «Инникигэ хардыы» научнай кэмпириэнсийэҕэ кыттаммын улууска, өрөспүүбүлүкэҕэ уонна региоҥҥа бастыҥ миэстэни ылбытым. Улуустааҕы история олимпиадатыгар бастаабытым. Бу үөрэх сылыгар   Саха сирин мас тардыһыы чемпионатыгар үһүстээбитим. Өрөспүүбүлүкэтээҕи “Лөгөй мадьынылара” күрэххэ иккистээбитим. Оттон мас тардыһыы федерациятын кубогар Уус Алдан хамаандатын састаабыгар киирбитим, бастаабыппыт. Инникитин Саха сирин многоборьетын күрэҕэр кыттарга болҕомтобун уурабын. Мас тардыһыытыгар өрөспүүбүлүкэ спордун маастара ааты ылары ситиһиэм.",
      "–  Спорт эйгэтигэр хайдах кэлбиккиний?",
      "–  Миигин спортка убайым уһуйбута. Кини мадьыны, Саха сирин спордун маастара. Кинини батыһаммын мин мас тардыһыынан эрчиллэн саҕалаабытым.",
      "–  Хайдах дьарыктанарын туһунан кэпсиэҥ дуо? Ханнык эрчиллиилэри оҥороргун  уолаттарга тугу сүбэлиэҥ этэй?",
      "–  Биһиги Иван Степанович Готовцев салалтатынан дьарыктанабыт. Онтон мас тардыһыыга саамай туһалаах дарыктаныы диэн становай тяга, блочнай тяга, чохчойуу, штанганы өрө анньыы, гиперэкстензия уонна ыстаныы уонна взрывной эрчиллиилэр.",
      "Сана дьарыктанан эрэр уолаттарга сүбэлиэм этэ – наһаа улахан ыйааһынынан үлэлээмэн, кыраттан улаатыннарын ыйааһынын, үчүгэйдик разминкаланын, тоҕо диэтэххэ мас тардыһыыга эчэйииини сөп уонна тренергыт тылын наар истэ, толоро сылдьын.",
      "Мас тардыһыыта ыарахан көрүҥ. Манна күрэхтэһэр киһи эргиччи бэлэмнээх буолуохтаах. Мээнэ киһи күрэхтэспэт. Тоҕо диэтэххэ, икки тэҥ киһи тардыстаҕына, олох тыыммат буолан хаалаллар, ыбылы тардыһан кэбиһэллэр. Онноҕор мэйииҥ эргийиэхчэ курдук буолаҕыҥ. Этэргэ дылы, хараҕыҥ уһуллан тахсаары гынар, ытыһыҥ ньылбы баран хаалар. Оннооҕор мадьынылар тэҥнээх киһигин кытта күүскэ, туох бааргынан тардыстаххына, кулгааҕын кытта күүрэр диэччилэр. Ол баар, дьэ оннук өйдөөн кэбиһиэххэ наада. Мөлтөөн биэрдин даҕаны, киһиҥ тардан ылар буоллаҕа дии. Ол иһин күүрэн олоруоххун наада.",
      "–  Дьарыккын видеоҕа устан инстаграм ситимигэр угар эбиккин дии. Ол туһунан сырдат эрэ.",
      "— Икки сыл аннараа өттүгэр мин мас тардыһыынан уонна да атын национальнай көрүҥнэринэн инстаграм уонна Youtube эйгэтигэр тахсыбытым. Дьон көрөр, интэриэһиргиир. Мас тардыһыыта сайдыы саҥа, сонун кэрдииһигэр тахсан эрэр, дьон болҕомтото бу көрүҥҥэ баар.",
      "–  Оскуоланы, үөрэххин бүтэрдэххинэ, туох идэни талыаххын баҕараҕын?",
      "–  Мин тутуу өттүнэн инженер буолуохпун баҕарабын. Тоҕо диэтэххэ, мин санаабар, бу сотору кэминэн муоста тутулуннаҕына, Саха сирэ олус күүскэ сайдыа уонна бу сайдыы кэмигэр тутуу исписсиэлистэрэ олус ирдэбиллээх буолуохтара.",
      "–  Иллэҥ кэмҥэр сөбүлүүр дьарыгын тугуй?",
      "— Мин иллэҥ кэммэр кинигэ ааҕарбын уонна гитараҕа оонньуурбун сөбүлүүбүн. Ону таһынан, оҕо буоларым быһыытынан көмпүүтэр, төлөпүөн оонньууларын оонньуурбун ордоробун.",
      "–  Эн кими холобур оҥостоҕунуй? Тоҕо?",
      "–  Мин холобур оҥостор дьонум элбэх. Кинилэртэн мин саамай наадалааҕын, саамай үчүгэйин ыла сатыыбын. Холобур спорт өттүгэр: Егор Филиппов, Иван Белолюбскай, Пётр Старостин, Лионель Месси, эргиэн өттүгэр: Илон Маск, Стив Джобс, Роберт Кийосаки уонна миэхэ холобурдарынан буолаллар мин ийэм уонна аҕам. Бу дьон бары улаханы ситиспит дьонунан буолаллар, ол кинилэр ситиһиилэрин, майгыларын, ис санааларын мин бэйэбэр иҥэринэ сатыыбын.",
      "Киһиэхэ саамай сүрүнэ – кини өйө-санаата, өйгүтүнэн-санааҕытынан сырдыкка тардыһыҥ, эрэллээх, күүстээх санаалаах буолуҥ.",
      "Спордунан дьарыктаныҥ. Киһиэхэ олох биирдэ бэриллэр, онон интэриэһинэйдик, чаҕылхайдык, кэмсиммэт курдук олорорго кыһаныҥ.",
      "Ааптар: Павел Ильин."
    ]
  },
  {
    "title": "#Утумнааһын: Сэтинньи ый",
    "date": "28.10.2020",
    "url": "http://keskil14.ru/utumnaa-yn-setinni-yj/",
    "raw_text": [
      "Күһүҥҥү үһүс ый. Бу ый аата сэттэ сыыппараны кытта ситимнээх. Сэттэ сыыппара киһи билэр-көрөр уорганнара. Харах, кулгаах, айах, мурун. Барыта сэттэ үүт-хайаҕас. Сэтинньини өссө күһүөрү кыһын дииллэр. Күнүскүтэ – күһүн, киэһэтэ, түүҥҥүтэ, сарсыардата – кыһын. Бу ыйга буор дөйө тоҥор. Айан суола турар. Бу ыйга ас-үөл дэлэйэр: идэһэ, муҥха балыга, булт ас. Орто дойдуга сэтинньигэ Байанай суолтата улахан.",
      "                                                                   Төрүт үгэс. Сиэр-туом",
      "Байанай – сэтинньи иччитэ. Кини хара тыа харамайын, көтөрүн-сүүрэрин араҥаччылыыр. Уруута-аймаҕа үгүс. Аньыылаах-харалаах, кирдээх-дьайдаах киһиэхэ булду тосхойбот. Тоҕо диэтэххэ, кыылга-сүөлгэ, көтөргө-сүүрэргэ өлбүт киһи тыына, дууһата баар. Кыылы-сүөлү, көтөрү-сүүрэри харыстаабат буолуу сэттээх. Ол аата иэстэбиллээх. Куһаҕан барыта ааҕылла сылдьар.",
      "Ойуута: оноҕос.  Айыы санааҕа оноҕос Байанай ыйаркэрдэр бэлиэтэ.",
      "Сүрүннүүр тыла: Һук. Айыы санааҕа һук диэн соһутуу бэлиэтэ. Бу куттааһын буолбатах. Соһуйууттан сэргэхсийии үөскүүр.",
      "Алгыһа",
      "Һук, Һук, Һук!",
      "Дьолуону тосхойооччу",
      "Баай Байанай эһэм,",
      "Бэттэх көрөн",
      "Мичик гын!",
      "Дом.",
      ""
    ]
  },
  {
    "title": "Муҥха хараҕа…",
    "date": "26.10.2020",
    "url": "http://keskil14.ru/mu-ha-hara-a/",
    "raw_text": [
      "Күһүҥҥү муҥханы санаатым… Күнү быһа муустаах ууну оймоон, киэһэриитэ чардаат аттыгар собо үллэстээри тоҥон хоочугураһа турааччылары. Олор быыстарыгар ким-хайа иннинэ урут түһэн, сүүрдьүккэ илимэ-салама көтөөччүлэри эмиэ. Балар үлэ үгэнигэр күннээх халлааҥҥа төрүкү көстүбэтэх дьон. Бу эрээри халлаан хараҥарыыта хаһан-хантан күөрэйбиттэрэ биллибэккэ хаалааччы. Кинилэр бараххаттар күлэн-салан, үөрэн-көтөн аппыт айахтара сабыллыбатын сөҕөн да хайыаҥый, үлтү сылайан турар киһи. Саҥата суох истэн кэбиһиллэр этэ… Күһүҥҥү муҥханы санаатым, икки ыйдаах үөрэх түмүгүн таһаара олорон. 400 тахса үөрэнээччи баарыттан сороҕу дьэ саҥардыы биллим. Баларым эйэҕэстэрэ, элэккэйдэрэ диибин диэ, дыраастый үөһэ дыраастый, аатым-суолум хаһан да минньийэ ааттамматаҕын ааттанна. Ватсаб бууккубата кытыаста кыыһынна. Төлөппүөн тыаһа биир кэм өрө кыынньан олорор. Итинтэн эбээ, мантан маама, аннараттан аҕа, үөрэнээччини сирэйдиир учуутал биир кэм мэктиэ киэнэ бастыҥын, өйөбүл киэнэ үтүөтүн этии-тыыныы бөҕөтө. Биэстэ биэр, түөркүн төттөрү ыл, үскүн киэр гын дэһэ сүбэни-аманы үөһэттэн-аллараттан үтүү да үтүү, анньыы да анньыы. Арай үлэһит үөрэнээччилэрим эрэ ылы-чыптар. Биир да тылы ыһыктыбакка ыар сыанаһыт, уустук үллэрии уһун уочаратыгар уку-һуку тураахтыыллар … Күһүҥҥү муҥханы санаатым. Муҥха хараҕа туохха да туолбат дииллэрэ аһары кырдьыгыттан сүрдээхтик сонньуйа-харааста…",
      "Анатолий Павлов — Дабыл."
    ]
  },
  {
    "title": "Кылааһынан «Тускул» үҥкүү-ырыа ансаамбылыгар дьарыктанабыт",
    "date": "22.10.2020",
    "url": "http://keskil14.ru/kylaa-ynan-tuskul-k-yrya-ansaambylygar-daryktanabyt/",
    "raw_text": [
      "В.П.Ларионов аатынан Майа орто оскуолатын 7 «а» кылааһын оҕолоро күргүөмүнэн «Тускул» үҥкүү, ырыа ансаамбылыгар дьарыктаналлар. ",
      "Биһиги, көрсүө-сэмэй кыталык кыргыттардаах, хорсун-хоодуот уолаттардаах иллээх-эйэлээх 7 «а» кылаас үөрэнээччилэрэ, оскуолабытын олус таптыыбыт! Ийэлии истиҥник сыһыаннаах кылааспыт салайааччыта Анна Николаевна Евсеева биһиги талааммытын сайыннаран, хас биирдиибит ураты дьоҕурдаах, ситиһиилээх дьон буола улаатарбытыгар кыһаллар.",
      "Оскуола боруогун маҥнай атыллаан, үөрэнээччи аатын сүкпүт дьоллоох күммүтүн бу баардыы өйдүүбүт. Ааҕарга-суруйарга үөрэппит маҥнайгы учууталбыт Марина Эдуардовна Расторгуева бука барыбытын ырыа, үҥкүү кэрэ эйгэтигэр аан бастаан уһуйбута.  Онон кыра кылаастан сыанаҕа туттарга-хаптарга, бэйэбитигэр эрэллээх буоларга үөрэммиппит.",
      "Кылааспыт оҕолоро араас хайысхаҕа барытыгар ситиһиилээхпит: үөрэҕи өрө тутабыт, спортан да туора турбаппыт, чинчийэр үлэнэн сөбүлээн дьарыктанабыт. Ол эрээри ордук үҥкүүлүүрбүтүн уонна ыллыырбытын сөбүлүүбүт. Алын кылаастан үҥкүүгэ уһуйбут учууталбытынан Лидия Ивановна Артемьева буолар. Кини биһиэхэ анаан араас интэриэһинэй, көрүөхтэн кэрэ үҥкүүлэри туруорар. Онон улуус, өрөспүүбүлүкэ, норуоттар икки ардыларынааҕы куоҥкурустарга мэлдьи бириистээх миэстэлэргэ тиксэбит. Барабаан тыаһа доҕуһуоллаах «Мажоретки» диэн кыргыттар эрчимнээх үҥкүүлэрэ оскуола бары тэрээһиннэрин киэргэтэр,  көрөөччү биһирэбилин ылар.",
      "Кылааспытын сомоҕолуур айымньылаах сүүрээнинэн ырыа кэрэ эйгэтэ буолар. Ырыаҕа Светлана Аркадьевна Борисова үөрэтэр. Ордук сахалыы, нууччалыы ырыалары ыллыыбыт, араас килииптэри устабыт. Бу сайын Кыайыы 75 сылыгар анаммыт өрөспүүбүлүкэтээҕи ырыа күрэҕэр «Дети войны» ырыабытынан лауреат буолбуппут.",
      "Быйылгы үөрэх сылыгар айар куттаах кылааспыт дьарыгын саҥа сүүрээнинэн муода хайысхата буолла. Оскуолабытыгар Мария Сильвестровна Соловьева салайааччылаах  “Сир симэхтэрэ” муода уонна дизайн устуудьуйата үлэлиир. Онно кылааспыт кыргыттара дьарыктанан саҕалаатылар. Көмүс күһүнү көрсө этническэй хайысхалаах фотосессияҕа кытыннылар, тус кэллиэксийэ тигиитигэр үлэлэһэ сылдьаллар.",
      "Бу курдук, бука бары кыттар сомоҕо нүөмэрдэрбит табылыннахтарына, олус үөрэбит, ытыс хабыллар тыаһыттан астынабыт. Инникитин ырыа аргыстанан, үҥкүү үктэллэнэн, үрдүккэ көтүөхпүт, кыайыы кынаттаныахпыт диэн эрэнэбит!",
      "Ааптар: Жора Герасимов, «Мэҥэбил» эдкорпост.",
                     " "
    ]
  },
  {
    "title": "Кустуур оскуолатын үөрэнээччитэ «Чулбаня һөҥкөс» (зеленый можжевельник)  бырайыагынан Россиятааҕы куонкурустарга үрдүк ситиһиилэннэ",
    "date": "21.10.2020",
    "url": "http://keskil14.ru/kustuur-oskuolatyn-reneechchite-chulbanya-k-s-zelenyj-mozhzhevelnik-byrajyagynan-rossiyataa-y-kuonkurustarga-rd-k-siti-iilenne/",
    "raw_text": [
      "Наташа Горохова,  Эбээн-Бытантай национальнай улууһун И.Н.Слепцов аатынан Кустуур агропрофилированнай орто оскуолатын 11 кылааһын үөрэнээччитэ, «Чулбаня һөҥкөс» (зеленый можжевельник) диэн кыһыҥҥы оранжерея тутуутун бырайыагынан Россиятааҕы, норуоттар икки ардыларынааҕы кэтэхтэн куонкурустарга үрдүк ситиһиилэннэ.",
      "Мин алын сүһүөх кылаастан саҕалаан араас күрэхтэргэ, куонкурустарга, научнай кэмпириэнсийэлэргэ  кыттан, син элбэх ситиһиилээх  үөрэхпин үчүгэй түмүктэрдээх бүтэрэн эрэбин.",
      "Үрдүк таһымнаах Россиятааҕы күрэххэ, бастакы  ситиһиигэ аҕалбыт бырайыак- үлэбин маҥнайгы хардыытын, бырайыагым идиэйэтин  биэрбит, саҕалааччы киһинэн учууталым Валентина Николаевна Колесова буолбута. Кини «бу үлэни сайыннаран, үлэлэһиҥ” диэн  биэрбитэ. Онон бастакы хардыыбытын «Инникигэ хардыы» оскуолатаа5ы кэмпириэнсийэҕэ физика учуутала салайааччым Нарыяна Анатольевна Колесова көмөтүнэн кыттыбытым, хомойуох иһин, үлэм ситэтэ суоҕунан быһаарыллан, салгыы барбатаҕа. Оскуолабыт дириэктэрэ Анна Егоровна Никитинаттан үлэбитин салгыы сайыннарарга этии киирэн, санаабыт көтөҕүллэн, үлэбитин сайыннарбыппыт, үчүгэйдик илдьиритэн, суоттаан- оросчуоттаан оҥорон, быйыл кэтэхтэн үрдүк таһымнаах күрэххэ быһа кыттарга холонон ыппыппыт.",
      "Үс араас күрэххэ кыттыым үчүгэй түмүктэри көрдөрөн, үөрүүм үгүс. Ол курдук:  Россиятааҕы чинчийэр үлэлэр «Талант, Наука, Интеллект. 2020»,  Россиятааҕы бырайыактары көрүү «Проекториум», норуоттар икки ардыларынааҕы айар  «Олимп успеха-2020» куонкурустарыгар кыттан, үлэлэрим барытыгар ситиһиилээх 2 миэстэни ыллылар.",
      "Үлэм туһунан кэпсээтэххэ, «Чулбаня һөҥкөс» (зеленый можжевельник) диэн кыһыҥҥы (зимняя) оранжерея  бырайыага буолар. Мин эбээн омук төрүттэрдээх буолан уонна национальнай улууска олорорум быһыытынан, оранжерея  быһыыта көс эбээннэр ураһаларын  быһыылаах буолбута. 8 м усталаах, төгүрүк  быһыылаах буолуохтаах.  Оскуолабыт агропрофильнай  буолан, идиэйэтэ олоҕурбута. Бу бырайыак толоххо киирдэҕинэ, манна араас үүнээйилэр кыһыннары –сайыннары чэлгийэ үүнүөхтээхтэр. Бу үлэбинэн  өссө да араас күрэхтэргэ кыттыам, олоххо киллэрэргэ үлэлэһиэм диэн баҕалаахпын.",
      "Бу маннык бырайыагы биһиги улууспутугар оҕолортон мин бастакы саҕалаан  кыттыым миигин үөрдэр, инникитин атын да оҕолор араас үлэнэн кыттан, улууспутун, нэһилиэктэрбитин сайыннарыахпыт диэн эрэнэбин.",
      "Мин, бу улахан  үлэбин саҕалыырбар идиэйэтин биэрбит, күүс-көмө буолбут салайааччыларбар улахан махталбын тиэрдэбин. Үлэлэригэр үрдүк ситиһиилэри, дьолу баҕарабын!",
                " "
    ]
  },
  {
    "title": "Остуоруйа: Сибинньэ уонна ньирэй",
    "date": "20.10.2020",
    "url": "http://keskil14.ru/ostuoruja-sibinne-uonna-nirej/",
    "raw_text": [
      "Алина Ласточкина Үөһээ-Бүлүү улууhун Ороһу орто оскуолатын III кылаас үөрэнээччитин «Я и финансы» IV өрөспүүбүлүкэтээҕи конкурс алын сүhүөх бөлөҕүн III миэстэ ылбыт остуоруйата.   ",
      "Сайын, ыал тиэргэнэ. Тиэргэҥҥэ ньирэй мэччийэр, хааччахха сибинньэ оҕото хордьугунуур.",
      "Ньирэй үүммүт күөх оту сиир, сибинньэ хоруудаҕа кутуллубут бэлэм аһы мотуйар. Иккиэн бэрт тоттук сылдьаллар. Биир үтүө күн мөккүһэн турбуттар. Ньирэй: «Мин эн курдук хаһаайыттар үлэлээн, сылайан туран харчы булан, ас атыылаһан аҕалбыт астарыттан бэриһиннэрбэппин. Мин айылҕа үүннэрбит, босхо оту сиибин», — диэбит.",
      "Онуоха сибинньэ оҕото: «Тохтоо ньирэй, күһүн буолуо, кыһын буолуо, хаар түһүө, тымныы буолуо, хотоҥҥо быаҕа бааллыннаххына, эн эмиэ хаһаайыттар сайыны быһа итиигэ-буһууга буһан, үөҥҥэ-көйүүргэ сиэтэн, бэнзииҥҥэ харчы бөҕөнү ороскуоттаан оттообут отторун сиэҥ, эн тускар күннэтэ, өрөбүлэ суох үлэлээбит үлэлэрин аһаан, тотон туруон» — диэбит. Уонна кыайбыт-хоппут киһи быһыытынан хордьугунаан кэбиспит.",
      "Ньирэй саҥата суох барбыт, толкуйдаан баран эппит: “Кырдьык даҕаны, иккиэн даҕаны хаһаайыттарбыт харчыларынан аһаан улаатар эбиппит, иллээхтик сылдьыах”, — диэбит. Сибинньэ оҕото сөпсөһөн,төбөтүн кэҕиҥнэппит уонна муннутунан буору хаһан, элбэх харчыны ороскуоттаабат курдук үүнээйи силиһинэн аһаан эбилиммит.",
      "Дьэ, ити курдук, дьиэ кыыллара тэҥ бырааптаахтар, хаһаайыттарын улэлэрин, харчыларынан аһыыллар уонна кинилэри эмиэ этинэн, үүтүнэн, төлүүллэр."
    ]
  },
  {
    "title": "Мүрү 1 №-дээх орто оскуолатын үөрэнээччилэрэ ийэлэрин эҕэрдэлииллэр",
    "date": "18.10.2020",
    "url": "http://keskil14.ru/m-r-1-deeh-orto-oskuolatyn-reneechchilere-ijelerin-e-erdeliiller/",
    "raw_text": [
      "Ийэбэр аныыбын",
      "Сир үрдүгэр дьон бары",
      "Ийэ тапталын билэр.",
      "Оҕоҕо саамай күндүтэ –",
      "Төрөппүт ийэтэ.",
      "Ийэбинээн барытын сатыыбыт,",
      "Тугу барытын кыайабыт,",
      "Куруук бииргэ үлэлиибит,",
      "Үөрэ-көтө кэпсэтэбит.",
      "Ийэм истиҥ сыһыаннаах",
      "Уонна олус кыраһыабай",
      "Мин сыыһабын өйдөтөр",
      "Куруук миэхэ көмөлөһөр.",
      "Юра Прибылых, VII “А” кылаас.",
           "Күн кэриэтэ күндү киһим",
                "Мин ийэм аата Нария Семеновна Бурнашева. Кини “Сардаана” оҕо уһуйааныгар иитээччи көмөлөһөөччүтүнэн хаһыс да сылын үлэлиир. Ийэм кыра оҕолору таптыыр буолан, үлэтин олус сөбүлүүр. Сарсыарда эрдэ үөрэн-көтөн үлэтигэр барар. Иллэҥ кэмигэр ыллыырын, хомуска оонньуурун сөбүлүүр. Араас тэрээһиннэргэ кыттар.",
      "Күндү киһим олус сымнаҕас майгылаах. Кини миигин илдьэ сылдьан, элбэххэ үөрэтэр-такайар. Ол курдук иккиэн ас астыыбыт, иистэнэбит. Куруук дьоҥҥо эйэҕэс буол диир. Сайын, күһүн айылҕаҕа сылдьарбытын туохтааҕар да ордоробут. Арааһы кэпсэтэн, күлэн-үөрэн, сибэкки, сир аһа хомуйан дьиэбитигэр кэлэбит.",
      "Ийэм дьиэҕэ киирдэҕинэ, тулабыт сырдыы түһэр. Мин кинини олус күүскэ таптыыбын уонна дьоллоох, доруобай эрэ буолуон баҕарабын!",
      "Ньургуйаана Бурнашева, VII “В” кылаас.",
           "Ийэм оҕо сааһыттан…",
           "Ийэ диэн биһигини төрөппүт, күн сирин көрдөрбүт күндү киһибит буолар. Кин куруук биһиги аттыбытыгар баар.",
      "Мин ийэм аата Мария Александровна Степанова. Кини “Россельхоз” бааҥҥа менеджеринэн үлэлиир. Улууспут биир кэрэ айылҕалаах сиригэр, үс дьоруойдаах Байаҕантай нэһилиэгэр Тандаҕа төрөөбүтэ. Ыал соҕотох оҕото буолан, атаахтаан, мааныланан улааппыта. Кыра сааһыттан күн аайы таҥаһын уларыттан, баттаҕын икки гына өрдөрөн, улахан баанчыктатан уһуйааныгар барара үһү. Бороҕоҥҥо мин оскуолабар үөрэммитэ. Маҥнайгы учуутала Анна Николаевна Колесова туһунан биһиэхэ олус истиҥник санаан кэпсээччи. Ийэм кыра сааһыттан үчүгэйдик уруһуйдуур буолан, кылааһыгар солбуллубат худуоһунньук эбит. Ону тэҥэ үҥкүү куруһуогар дьарыктаммыт. Араас таһымнаах куонкурустарга, кэнсиэрдэргэ ситиһиилээхтик кыттыбыт.",
      "Ийэм ас астыырын, иистэнэрин туохтан да ордорор. Биһиги бииргэ төрөөбүт 3 кыыспыт. “Бурда” сурунаалтан көрөн, бэйэтигэр уонна биһиэхэ таҥас тигэр. Мин ийэбин кытта үүт-үкчү таҥастары кэтэрбитин сөбүлүүбүт. Саҥа дьылга араас маскарааттары тигэр, оттон биһиги көмөлөһөбүт. Ийэбитин кытта тэҥҥэ үлэлиирбитин наһаа сөбүлүүбүт. Сайынын сибэкки арааһын олордон, дьиэбит тиэргэнэ сибэккинэн киэркэйэр.Онно уу кутааһын – биһиги сүрүн эбээһинэспит.",
      "Ийэм үтүө майгылаах, истиҥ мичээрдээх. Күндү киһибэр кытаанах доруобуйаны, үлэтигэр ситиһиилэри, уһун дьоллоох олоҕу олороругар баҕарабын.",
      "Дайаана Степанова, VII “В” кылаас.",
           "Мин уонна ийэм",
      "Вика Терехова уруһуйа, IV “В” кылаас.",
      " "
    ]
  },
  {
    "title": "Айыылана Степанова: “Сүргэлиин көтөҕүллэн, дойдубар эргилинним”",
    "date": "18.10.2020",
    "url": "http://keskil14.ru/ajyylana-stepanova-s-rgeliin-k-t-llen-dojdubar-ergilinnim/",
    "raw_text": [
      "Соторутааҕыта ырыаһыт кыысчаан Айыылана Степанова Москва куоракка XI төгүлүн ыытыллар Норуоттар икки ардыларынааҕы “Белая трость” диэн аһымал бэстибээлгэ кытта бараары сылдьарын туһунан кэпсээбитин таһаарбыппыт. Кини: “Дойдубар кэллэхпинэ, хайаан да сонуммун үллэстиэм”, – диэн тылын биэрбитэ. Ону быһа гыммакка, бүгүн көтөн кэлээтин кытта кэпсэтэ сырыттыбыт. ",
      "— Айыылана, төһө бэркэ сылдьан кэллиҥ?",
      "— Олус үчүгэйдик, умнуллубаттык сылдьан кэллим. Москва куорат устун күүлэйдээн, Азимут Олипмик отельга олорон, бассейҥҥа дуоһуйа сөтүөлээн, мусуойга сылдьан, талааннаах оҕолордуун билсиһэн, сүргэлиин көтөҕүллэн, дойдубар эргилинним.",
           "— Бэстибээл хайдах ааста дии санаатыҥ?",
      "— Быйылгы бэстибээлгэ пандемиянан сибээстээн, 29 эрэ оҕо кытынна. Тэрийээччилэр, ырыаһыттар, волонтердар хас биирдии кыттааччыны кытта кэпсэтэн, сыаналаах бириистэри бэлэхтээн, хаартыскаҕа түһэн, бириэмэ олох биллибэккэ ааста.",
      "— Көрөөччүтэ суох сыанаҕа ыллыыр ураты буолуо…",
      "— Биллэн турар, соччото суох курдук. Тыыннаах ытыс тыаһын киһи истибэт. Ол эрээри тула өттүн камера буолан, син биир олус долгуйаҕын.",
           "— Анита Цойдуун толорбут ырыаҕыт төһө табылынна?",
      "— Биһиги ырыабытын тус-туһунан эрдэттэн уһулан бэлэмнээбиппит. Онон, режиссер Ирина Усачева да, бэйэбит да олус табыллан ылламмытыттан астынныбыт. Анита Цой былааччыйабыт өҥө биирдик түбэспитин көрөн, үөрэ соһуйбута.",
      "— Кинилиин дьиҥ олоххо алтыһар хайдах эбитий?",
      "— Ырыабыт кэнниттэн гримеркаҕа атах тэпсэн олорон, отучча мүнүүтэ кэпсэппиппит. Анита олус сэмэй уонна үөрүнньэҥ киһи эбит. Миэхэ икки диискэтин бэлэх ууммута. Кыайыы 75 сылыгар аналлаах иккис хомуурунньугар быйыл саҥа тахсыбыт ырыалара киирбиттэр эбит. Ону тэҥэ, олунньу ыйга бэйэтин кэнсиэригэр ыҥырбыта. “Туохтан да толлубакка инниҥ диэки баран ис, куруутун үөрэ сырыт”, – диэн алгыы хаалбыта.",
           "— Бэстибээл биир сүрүн тэрийээччитэ Диана Гурцкаялыын уопсай ырыа ыллыахтаах этигит дии?",
      "— Былаан быһыытынан кыттааччылар кинини кытта икки ырыаны ыллыахтаах этибит. Мин ону олус күүппүтүм. Ол эрээри, хомойуох иһин, пандемия буолан, ыллаппатылар.",
      "— Үрдүк таһымнаах бэстибээлгэ кыттан кынаттанан кэллэҕиҥ. Инникигэр туох былаан үөскээтэ?",
      "— Ыллаабытым курдук ыллыы сылдьыаҕым. Төһө кыалларынан дьоммун-сэргэбин саҥа ырыаларынан үөрдэ-көтүтэ туруоҕум.",
      "Кэпсэттэ Вера Петрова",
           " "
    ]
  },
  {
    "title": "Бордоҥ орто оскуолатын үөрэнээччилэрин ийэ туһунан өйтөн суруйуулара",
    "date": "18.10.2020",
    "url": "http://keskil14.ru/bordo-orto-oskuolatyn-reneechchilerin-ije-tu-unan-jt-n-surujuulara/",
    "raw_text": [
      "Мин ийэм",
      "Сир үрдүгэр ийэттэн ордук ким да суох…Ийэ Ийэ барахсан! Мин ийэм наһаа кыраһыабай, өйдөөх, үтүө санаалаах. Асчыт бэрдэ, үлэһит үтүөтэ. Кини мин үтүө сүбэһитим, доҕорум…мин кинитэ суох сатаан олорбоппун. Ийэм барытын сүбэлээн — амалаан биэрэр. Инники олохпор тугу билиэхтээхпин үөрэтэр – такайар. Мин ийэбинэн киэн туттабын уонна олус таптыыбын.",
      "Омукова Диана, 6 кылаас",
      "Ийэбин таптыыбын!",
      "Таптал баар буолан туох баар тыынар – тыыннаах дьоллоох…Мин ийэм аата Прокопьева Елена Семеновна, ийэбин наьһаа таптыыбын! Киниттэн ураты кимиэхэ даҕаны итэҕэйбэппин. Кырабыттан ийэбэр көмөлөһөбүн: мас хайытабын, иһит сууйабын, ас астыыбын, оһох оттобун.",
      "Мин таптыыыбн – мин дьоллоохпун?",
      "Прокопьев Дьулус, 6 кылаас",
      "Мин ийэм",
      "Ийэ киһи – сырдык аанньал, тыыннаах таҥара буолар. Хас биирдии кыыс ийэ буолар аналлаах.",
      "Мин ийэм аата Петрова Любовь Геннадиевна диэн. Кини тохсунньу томороон тымныытыгар күн сирин көрбүтэ. Ийэм күүстээх санаалаах, көрсүө-сэмэй майгылаах. Үс оҕо күн күбэй ийэтэ. Биһиги туспутугар кыһаллар, таптыыр киһибит – ийэбит. Ийэлэр күннэринэн эҕэрдэлиибин, дьолу-соргуну баҕарабыт.",
      "Петрова Кристина, 9 кылаас",
      "Мин ийэм барахсан!",
      "Күн күбэй ийэбин Ийэлэр күннэринэн итиитик-итсиҥник эҕрдэлиибин! Баҕарыам этэ уһун дьоллоох олоҕу. Хаһан да ыалдьыма, үөрэ-көтө сырыт!",
      "Мин ийэм аата – Мухаметова Алла Егоровна. Кини “Успех” маҕаһыыҥҥа үлэлиир. Нарын–намчы саҥалаах, мип-минньигэс астаах хаһаайка. Мин кинини убаастыыбын, сыаналыыбын оҕолорун туһугар олус кыһаллар, сүүрэр – көтөр. Киниэхэ мин көмөлөһөбүн. Кини миэхэ дьүөгэ курдук. Оҕолоор, ийэҕитин харыстыы сылдьыҥ, таптыы сылдьыҥ. Хаһан да хомотумаҥ үөрдэ – көтүтэ сылдьыҥ.",
      "Ийэбин олус таптыыбын!",
      "Сидорова Альбина, 8 кылаас",
      "Ийэм",
      "«Ийэ»… Бу тылга сатаан ааҕыллыбат таптал уонна олох кээмэйдэммэт оҕо үөрүүтэ баар… Оҕоҕо саамай күндүтэ кини ийэтэ буолар.",
      "“Саамай амарах сурэхтээх киһи кимий?” – диэн ыйыттахтарына – Ийэ диэҕэ…Ийэ барахсан оҕотугар таптала муҥура суох, эрэлэ улахан. Оннооҕор кус оҕолорун көмүскээри эһэни үүрэрин курдук, ийэ оҕотун харыстыыр. Кини дьиҥнээх ийэ.",
      "Мин ийэбин олус таптыыбын.",
      "Яковлев Сергей, 9 кылаас",
      "Саамай чугас киһим",
      "Биһиэхэ саамай чугас киһибит ийэбит буолар. Мин ийэбин таптыыбын, олус харыстыыбын. Кини үлэлиир сирэ – оскуола. Оҕолору үҥкүү кэрэ алыбар уһуйар. Кини олус кыраһыабай, тулуурдаах, дьулуурдаах. Ып-ыраас санаалаах, сып-сылаас илиилээх. Ийэбин таптыыбын, хаһан да хомотуом суоҕа!",
      "Еремеев Данил, 7 кылаас",
      "Мин ийэм",
      "Биһиги дьиэ кэргэммитигэр үспүт: ийэм, убайым, мин. Дьоллоохпут, иллээхпит. Ийэбит биһигини харыстыыр, бүөбэйдиир. Ийэм биһигини 2008 сыллаахха иитэ ылбыта. Мин кинини өр кэтэспитим…олус да дьоллоохпун. Санаабар тулам барыта сырдаабыта. Ийэбит икки оҕолоох буолбута, олус үөрбүтэ. Хас биирдии күн ас астыыр: алаадьы, бэрэски уо.д.а.",
      "Ийэбин таптыыбын, убаастыыбын. Кинитэ суох мин эмиэ суохпун. Ийэм барахсаны таптыыбын.",
      "Кириллина Арина, 6 кылаас",
      "Ийэм саамай күндү киһим",
      "Ийэм олохпор саамай күндү уонна таптыыр киһим… Мин санаабар, ийэтэ суох мин сатаан олоруом суоҕа этэ.",
      "Ийэм барахсан… Кини элбэх оҕолоох, олус тулуурдаах, үлэһит. 6 оҕотун көрөн-харайан бүөбэйдиир. Киниэхэ кыаҕым баарынан көмөлөһө сатыыбын. Улаатан баран биирдэ өйдөөтүм, ийэм миэхэ саамай чугас, саамай эрэллээх доҕори буоларын… Ардыгар хомотон кэбиһэн кэмсинээччибин. Кини хараҕын уутун көрдөхпүнэ бэйэм эмиэ ытыах курдук буолабын.",
      "Киниэхэ ыарахан буоллаҕына – миэхэ эмиэ ыарахан. Ол эрээри кини күүстээх санаалаах буолан, хараҕын уутун хаһан да көрдөрбөт, сылайбытын биллэрбэт. Ийэм туох баар үтүөҕэ үөрэппитин наар саныыбын уонна кууһан баран, хомотуом суоҕа диэн эрэннэрэбин.",
      "Иванова Лияна, 8 кылаас",
      "Мин ийэм",
      "Ийээ – оҕо бастакы тыла, доҕоро уонна таптыыр киһитэ. Мин ийэм туһунан кылгастык кэпсиэхпин баҕарабын.",
      "Ийэм аата – Сусанна Николаевна диэн. Кини Бордоҥ олохтооҕо, учуутал, мин үһүс оҕобун. Убайдаахпын, эдиийдээхпин. Ийэм биһигини элбэххэ үөрэтэн, олоххо бэлэмниир: дьону убаастыырга, үчүгэйи оҥорорго, көмөҕө кэлэргэ. Кинини кытта ас астыыбын, от оттуубун, үлэлиибин. Дьоҕурдаах үлэһит, дьоҥҥо үтүө санаалаах улааппыппар ийэбэр махтанабын! Кини эйэҕэс майгыта, ыраас санаата дууһабын үөрдэр.",
      "Оҕолоор, ийэҕитин харыстааҥ, хомотумаҥ, үлэһит, чиэһинэй, сиэрдээх буола улаатыҥ!",
      "Павлов Василий, 9 кылаас",
      "Ийэбин таптыыбын",
      "Ийэ диэн тылы иһиттэхпинэ санаабар тулам барыта сырдыыр… Мин күн күбэй ийэбин олус таптыыбын. Кини эрэ баар буолан мин бу орто дойдуга баарбын. Хайдах да, туох да түгэн буоллун, аттыбар кини эрэ… наар өйдүүр, өйүүр киһим. Төһөлөөх элбэх киһини көрсөбүтүй, алтыһабытый?! Ол эрээри саамай истиҥ киһибит биһиги ийэбит буолар.",
      "Ийэм аата Лена диэн. Кини аата, бэйэтин даҕаны миэхэ Улуу өрүһү санатар. Ол курдук кини күүстээх санаалаах, ыарахан кэммэр көмөлөһөр, кыһаллар.",
      "Мин кинимнэн киэн туттабын уонна таптыыбын!",
      "Гуринов Мирослав, 8 кылаас",
      "Ийэм",
      "Ийэм миэхэ олус күндү, чугас киһим буолар. Ыраах тэлэһийэ бардахпына ийэм наар күүтэр, ахтар. Мин эмиэ ийэбин олус суохтуубун. Ийэбит барахсан биһигини хаамарга, ааҕарга, суоттурга үөрэппитэ. Кини аата Элеонора… кини баар буолан дьоллоохпун. Мин ийэбин олус-олус таптыыбын!",
      "Евсеева Анэля, 7 кылаас",
      "Күн күбэй ийэм барахсан",
      "Мин ийэбин олус күүскэ таптыыбын. Кини ыраас, кэрэ, нарын майгылаах, асчыт дьоҕурдаах уонна наһаа үчүгэй хаһаайка. Кини баар буолан биһиги дьиэбит куруутун ыраас, сылаас, хаһан да киртийбэт. Оскуолабыттан дьиэбэр тиийэрбэр, дьиэ таһа астык сытынан туолбут буолар.",
      "Төһө даҕаны арыт миигин өйдөөбөтөр, мин ийэбин син биир таптыыбын, олус убаастыыбын. Хаһан да ыалдьыма, хомойума, сарсыардааҥы саҥа тахсыбыт ньургуһун курдук үөрэ-көтө сырыт. Мин эрэнэбин биирдэ бэриллэр олоҕу хас биирдии сөкүүндэни харыстыахха… Мин ийэбин таптыыбын.",
      "Докторова Анна, 8 кылаас",
      "Ийэм",
      "Ийэлээх буоламмын, күн сирин көрбүтүм, бу орто дойдуну, күөх далай халлааны!",
      "Мин ийэм күн курдук сып-сырдык санаалаах, эйэҕэс мичээрдээх, эдэркээн бэйэлээх. Ийэбин таптыыбын да таптыыбын, күҥҥэ тэҥниибин. Кини олус күндү!",
      "Ийэни харыстыаҕыҥ, киниэхэ көмөлөһүөҕүҥ!",
      "Данилов Павел, 8 кылаас",
      "Ийэбин олус күүскэ таптыыбын!",
      "Ийэ диэн сир үрдүгэр саамай кэрэ киһи буолар. Кини баар буолан биһиги бары баарбыт.",
      "Ийэм аата Мария Михайловна диэн. Кини оскуолаҕа алын кылаас учууталынан үлэлиир. Оҕолору кэрэҕэ-үтүөҕэ угуйар. Ийэм айылҕаҕа сылдьарын, сир астыырын наһаа сөбүлүүр. Кинилиин иккиэн дьэдьэнниибит, сир астыыбыт. Иллэҥ кэмигэр дьиэҕэ үлэбин ааҕарбар, билбэт сорудахпын эппиэттииргэ көмөлөһөр.",
      "Мин ийэбин олус күүскэ таптыыбын!",
      "Алексеев Григорий ,9 кылаас",
      "Мин ийэм",
      "Мин ийэм – саамай чугас до5орум. Кини миэхэ барытыгар көмөлөһөр. Сарсыарда эрдээ үлэтигэр балыыһаҕа барар, хойут кэлэр. Сылайан кэллэҕинэ мин наар көмөлөһөөччүбүн.",
      "Биһиги ийэбитин күүскэ да күүскэ таптыыбыт. Дьиэ кэргэммитигэр алта оҕобут. Онон ийэм дьоллоох.",
      "Васильев Афоня, 6 кылаас",
      "Мин ийэбин күүскэ-күүскэ таптыыбын",
      "Ийэ диэн бу сиргээйигин таптыыр, үчүгэйгэ үөрэтэр, куһаҕан суолтан туоруурга такайар күндү киһи… мин наһаа үчүгэй ийэлээхпин.",
      "Кини аата – Екатернина Николаевна диэн, кулуупка үлэлиир. Ийэм аттыбар баарыгар дууһам чэпчиир, санаам үөрэр. Суох кэмигэр соҕотохсуйабын. Онтон кэллэҕинэ – үөрэбин! Ийэм ыарыйдахпына, сүүспүттэн сыллаатаҕына үтүөрэн хаалабын.",
      "Мин ийэбин күүскэ-күүскэ таптыыбын.",
      "Семенов Саша, 7 кылаас",
      " Бордоҥ орто оскуолатын үөрэнээччилэрин ийэ туһунан өйтөн суруйуулара  \r \t\t\t\t\t\t#мама#сочинение#эссе  "
    ]
  },
  {
    "title": "Павловскай орто оскуолатын үөрэнээччилэрэ ийэлэригэр хоhоон аныыллар",
    "date": "18.10.2020",
    "url": "http://keskil14.ru/pavlovskaj-orto-oskuolatyn-reneechchilere-ijeleriger-hohoon-anyyllar/",
    "raw_text": [
      "Ийэ күнүнэн эҕэрдэлээн Павловскай орто оскуолатын үөрэнээччилэрэ ийэлэригэр хоhоон аныыллар.  ",
                ""
    ]
  },
  {
    "title": "«Бэйэҥ тылгын олус үчүгэйдик билиэххин наада»: Күн тахсар Японияттан тылбаасчыт Николай Барамыгин",
    "date": "13.10.2020",
    "url": "http://keskil14.ru/beje-tylgyn-olus-ch-gejdik-biliehhin-naada-k-n-tahsar-yaponiyattan-tylbaaschyt-nikolaj-baramygin/",
    "raw_text": [
      "Япония туһунан биһиги ааҕааччыларбытын туох барыта интэриэһиргэтэр. Бүгүн “Россия—Япония” уопсастыба Саха сиринээҕи салаатын бэрэссэдээтэлэ, тылбаасчыт, блогер Николай Андреевич Барамыгин ыалдьыттыыр. Кини Япония олоҕунан олорбут, онно элбэхтэ сылдьар, айанныыр саха.",
      "Ол курдук, 1993 с. Саха сирин Япониятааҕы бэрэстэбиитэлин солбуйааччынан, 1998 с. 2000 с. диэри Саха сирин Япониятааҕы бэрэстэбиитэлинэн үлэлээбитэ. Кининэн сирэйдээн, чуолаан Япониятааҕы олоҕу-дьаһаҕы урут “Кэскил” хаһыакка кылаабынай редакторы солбуйааччы Варвара Угарова балачча сырдаппытын өйдүүбүн.",
      "“Россия—Япония” уопсастыба Саха сиринээҕи салаатын ситиһиилэрэ: “Мацури—2018” диэн Япония култууратын фестивала Дьокуускайга ситиһиилээхтик ыытыллыбыта, 2019 с. “Тойон Кыыл” киинэ Окинаваҕа норуоттар икки ардыларынааҕы фестивальга кыттыбыта. Ити тэрээһиннэри Николай Барамыгин быһаччы көҕүлээбитэ, тэрийсибитэ.",
           "Умнуллубат оҕо сааска",
      "-Мин оҕо сааһым Хаҥалас улууһун Төхтүр нэһилиэгэр ааспыта. Бастаан Төхтүргэ алын сүһүөх оскуолаҕа киирбиппит, онтон IV кылааһы Өктөм оскуолатыгар үөрэммиппит. V кылаастан оскуолабыт VIII кылаастаах буолан, Төхтүргэ төннүбүппүт.",
      "Мин оҕо эрдэхпиттэн кинигэ ааҕарбын наһаа сөбүлүүр этим. Уонна мүччүргэннээх сырыылардаах, саҥа материктары, саҥа сирдэри арыйар хорсун дьон туһунан ааҕарым. Онон оҕо эрдэхпиттэн моряк буоларга дьулуурдаах этим. Ленинград куоракка баар Нахимовскай училищеҕа сурук суруйа сылдьыбытым, ону сааһыҥ ситэ илик диэн аккаастаабыттара.",
      "VIII кылааска Покровскай орто оскуолатыгар физмат кылааска үөрэнэ киирбитим. IX кылаас кэнниттэн Новосибирскай университетын физматоскуолатын ыҥырыытынан, Новосибирскай куоракка Академгородок сайыҥҥы физмат оскуолатыгар үөрэнэммин, аан бастаан дьаабылыка маска үүнэрин, тимир суолу, о.д.а. Саха сиригэр суох көстүүлэри, түгэннэри көрбүтүм.",
      "Оскуоланы бүтэрэн баран, Владивосток куоракка Адмирал Невельскэй аатынан Уһук Илиннээҕи үрдүкү инженернэй муора училищетыгар үөрэнэ киирбитим. Онно алта сыл үөрэнэммин, штурман идэтин баһылаабытым.",
      "Үөрэнэ сылдьан практикаларбар Япония, Хотугу Корея, Кытай, Вьетнам, Сингапур, Бангладеш курдук дойдуларга сылдьыбытым. Уонна Хотугу муустаах байҕалынан Чукоткаҕа Певек куоракка тиийэ сылдьыбытым.",
      "Дьоппуон тылын уратыта",
      "Аан бастаан Японияҕа 1984 сыллаахха Тоямашинко куоракка бара сылдьыбытым. Биһиэхэ, саха дьонугар, Япония хайдах эрэ туспа суолталаах. Үөрэнэ сылдьыахпыттан бэйэм аналлаах кинигэнэн дьоппуон тылын үөрэтэн барбытым.",
           "Дьоппуон тыла саха тылын курдук, атын омук тылларыттан киирбит тыллара элбэх. Холобур, тыл 40 бырыһыана кытай тылыттан киирбит. Онон иероглифтары билбэт буоллаххына, тыл баайын аҥаарын билбэккин.",
      "Иероглиф ахсаана олус элбэх. Оскуолаҕа үөрэннэххэ, 2,5 тыһыынча иероглибы үөрэтэҕин. Оччоҕо дьэ, хаһыат ааҕар кыахтанаҕын. Оттон үрдүк үөрэхтээх киһи 5 тыһыынча иероглибы билэр буолар. Онон дьоппуоннар саҥаларыттан ким ханнык үөрэхтээҕэ тута биллэр.",
      "Муора тыла ангылычаанныы тылынан буоларынан сибээстээн, биһиги ангылычаан тылын күүскэ үөрэппиппит. Ол таһынан хойут элбэхтик Кытайга сылдьыбыт буолан, кытайдыы эмиэ кыратык быһаарсыахпын син. Хоту Тиксиигэ украинец уолаттары кытта үлэлээбит буолан, украин тылынан кыратык тыллаһабын уонна син элбэх тылларга күннээҕи олоххо наадалаах тыллары билэбин.",
      "Иероглибынан ааҕарга дьоҕура суох буоламмын, дьоппуоннуу литератураны мэнээк аахпаппын. Сурунаал, хаһыат ыстатыйаларын, интернеккэ тахсыбыты тылбаастаабыт түгэннэрим бааллар. Сурук тыла саҥарар тылтан чыҥха атын. Онон кэпсэтэр тылгынан суруйдаххына, дьоппуоннар өйдөөбөттөр.",
      "— Тылбаасчыт хайдах буолуохтааҕый?",
      "-Тылбаасчыт бэйэтин тылын олус үчүгэйдик билиэн наада. Нуучча тылыгар тылбаастыыр буоллахха, нууччалыы идиомалары, өс хоһооннору билиэххэ наада. Тылбаастыыр тылыҥ омугун култууратын билиэххэ наада. Омуктар эппиттэрэ ардыгар, төттөрү ис хоһоонноох буолар.",
           "Онон тылбаасчыт диэн бэйэтин дойдутун култууратын уонна тылбаастыыр тылын култууратын эмиэ үчүгэйдик билэр киһи буолуон наада.",
      "— Саха сиригэр ким саҥарар, билэр?",
      "-Бүөтүр Оконешников талааннаах суруналыыс. Кини эдэр сааһыттан Япония култууратын интэриэһиргээн, бэйэтэ дьоппуон тылын үөрэппитэ. 1989 сыллаахха аан бастаан Харю-сан диэн японканы Чурапчыга ыҥыран ыалдьыттаппыта. Хаста да Японияҕа баран дьоппуон доҕотторун көмөлөрүнэн олоро сылдьыбыта. 1991 сылтан Кацуки-сэнсэй Дьокуускайга олохсуйан, СГУ устудьуоннарыгар дьоппуон тылын үөрэтэри саҕалаабыта. Онон билигин сүүһүнэн киһи дьоппуон тылын билэр буолла.",
      "-Үөрэх, учуутал суолтата? ",
      "-Япония аан дойдуга бастакынан нэһилиэнньэ үөрэхтэниитин ситиспит судаарыстыба буолар. Кинилэр биһиги эрабыт 1200 сылын диэки дьон барыта сатаан суруйар, ааҕар кыахтанарын ситиспиттэрэ. Омук быһыытынан еврей омуга эрэ 1500 сыл анараа өттүгэр эр дьон үөрэхтэниитин дьоппуоннар иннилэригэр ситиспиттэрэ. Онон дьоппуоннарга учуутал суолтата олус үрдүк. Убаастабыла эмиэ олус улахан.",
           "Японияҕа үөрэх сыла муус устар ыйга саҕаланар уонна кулун тутар ыйга бүтэр. Уһун өрөбүллэрэ олох кылгас – от ыйын 20 чыыһылатыттан балаҕан ыйын саҕаланыар диэри салҕанар. Онон кинилэргэ билии күнэ эрдэ буолар.",
      "— Аан бастаан сөҕүү-махтайыы?",
      "-1984 сыллаахха аан бастаан Японияҕа тиийэрбэр мин ырааһыттан, бэрээдэктээҕиттэн олус астыммытым. Көрдөххө, парка курдук көстөр талахтардаах, мастардаах, газоннаах сир—олох да маһы переработкалыыр собуот эбит этэ. Уонна өссө биир түгэнтэн саллыбытым: салгыннара химия сыттаах этэ. Муораҕа устан истэххинэ, ыраахтан салгын сыттаммыта биллэрэ.",
           "Хойут элбэхтэ Японияҕа сылдьаммын, олороммун мин дьоппуоннар бириэмэҕэ сыһыаннарын, чуолкайдарын, эппит тылларыгар туралларын, үлэҕэ эппиэтинэстээхтик сыһыаннаһалларын олус диэн астыммытым.",
      "— Туохха үөрэниэххэ сөбүй?",
      "-Сахалар уонна дьоппуоннар ахсааммытынан уонна аан дойдуга оруолбутунан олох атын-атын омуктарбыт. Дьоппуоннартан патриотизмы, бэйэ дьонун өйүүр үтүө өрүтү ылыахха наада. Японияҕа үлэ миэстэтигэр дьоппуон уонна омук киириэхтэрин баҕарар буоллахтарына, булгуччу дьоппуон киһитин талаллар. Бизнеһи ыытарга, тэрийэргэ эмиэ оннук: дьоппуон атын дьоппуоннуун эрэ бииргэ үлэлиэн баҕарар. Онно холоотоххо, биһиги, сахалар, бэйэбит дьоммут оннугар атын омуктары ыла сатыыбыт… Уонна дьоппуоннар курдук, тугу эрэ ситиһэн баран уоскуйбакка, салгыы дьарыкпытын тупсара туруохпутун наада. Холобур, онно маһы устуруустуур маастар туттар үнүстүрүмүөнэ аҕыйах микроҥҥа тиийэ чараастык маһы устуруустууру ситиһэр уонна салгыы ол дьарыгын тупсаран иһэр.",
      "Дьоппуоннар курдук бэйэбит историябытын, улуу дьоннорбутун ытыктыахпытын наада. Дьоппуон оҕолоро үгүстэрэ каратэ эҥин курдук былыргы дьарыктарынан, көрүҥнэринэн интэриэһиргииллэр.",
      "-Дьоҥҥо мэһэй буолбат гына? ",
      "-Ханна баҕарар төрөппүттэр оҕолоругар үтүөнү баҕараллар. Конкуренция олус күүстээх буолан, үчүгэй үөрэх кыһатын бүтэрбит киһи үтүө үлэҕэ киирэр кыаҕа үрдүк. Онон дьоппуон оҕолорун сорохторо 2,5 саастарыгар үчүгэй биэбэйиккэ киирэллэригэр эксээмэн туттараллар. Уонна оҕолору атын дьоҥҥо мэһэй буолбат гына үөрэтэллэр. Атын оҕолорго мэһэйдэстэхтэринэ, күүскэ таһыйаллар. Ол оннугар бадарааҥҥа суулуннахтарына, ким да олус мөхпөт.",
      "-Кырдьаҕас, аҕа киһиэхэ сыһыан хайдаҕый?",
      "-Кырдьаҕастары көрүү, харайыы үгэһэ үксүн дэриэбинэлэргэ хаалбыт. Куораттарга кырдьаҕастары приюттарга туттарыы элбэх. Японияҕа нэһилиэнньэ 27 бырыһыана 65 саастарын ааспыт кырдьаҕастар. Онон нэһилиэнньэ кырдьыыта улахан кыһалҕа курдук буолбут. Дьиэлэрэ кыараҕас буолан, кырдьаҕастары ыла сатаабаттар. Оҕолоро олус эрдэ бэйэлэрин өйдөрүнэн олороллор. Биһиэхэ курдук, оҕолор улааттахтарына, ким да кинилэри бүөбэйдии сылдьыбат.",
      "-Блогерство, социальнай ситим, кумааҕы кинигэ, хаһыат туһунан?",
      "-Интернет ситимэ кинилэргэ 1995 сылтан “Windows 95” тахсыбытын кэннэ сайдан барбыта. Онно мин сөхпүтүм диэн, төлөпүөн хампаанньатын оборудованиета барыта цифровой сибээскэ бэлэм эрээри, дьону ньиэрбинэйдэппэт гына, аналоговай адаптердаах эбит этэ. Онон түргэн интернет наада буолбутугар, тута баар буола түспүтэ. Блогерство Японияҕа олус сайдыбыт. Биир уратыта диэн, электроннай контент барыта кистэнэ сылдьар, биһиэхэ курдук торрент эҥин диэн олус биллибэт.",
           "Японияҕа сурунаал билигин лаппа аҕыйаабыт, барыта интернетинэн сурутуу, хаһыаттар арай син тулуһа сылдьаллар, бэчээттэнэллэр. Интернет ситимэ син биир барытыгар сабыдыаллаан иһэр.",
                "Жанна Леонтьева."
    ]
  },
  {
    "title": "«Ырыаны олоҕум аргыһа оҥостуом”: Валерий Кузаков муусука туhунан",
    "date": "12.10.2020",
    "url": "http://keskil14.ru/yryany-olo-um-argy-a-o-ostuom-valerij-kuzakov-muusuka-tuhunan/",
    "raw_text": [
      "Валерий Кузаков, «Голос. Дети» кыайыылааҕа уонна “Юная звезда” ырыа куонкуруһугар Саха Өрөспүүбүлүкэтин аатыттан кыттааччыта Саха сиригэр төрөөбүт эрээри, кыра эрдэҕинэ дьоно Москваҕа көһөн барбыттар.",
           "– Валера, бэйэҕин билиһиннэр.",
      "– Саха сиригэр Дьокуускай куоракка төрөөбүтүм. Мин — сахабын, дьонум эмиэ сахалар. Билигин Москваҕа олоробун. Уон саастаахпын. Ыллыыбын, муусуканан дьарыктанабын. Дьиэ кэргэним сүрдээх эйэлээх, мэлдьи бииргэ сылдьабыт. Миэхэ куруук күүс-көмө, сүбэ-ама буолаллар. Ийэм, аҕам юридическай салалтаҕа үлэлииллэр.",
      "Саха сирин киэн туттуута",
      "– Муусука эйгэтигэр хаһааҥҥыттан эрчиллэн саҕалаабыккыный?",
      "– Биэбэйиккэ сылдьыахпыттан ыллыыр этим. Дьиэбэр ырыа бөҕөтүн үөрэтэн кэлэрим. Араас ырыаны араадьыйаҕа истэн, үтүктэр буолбутум. Ийэм ону бэлиэтии көрөн, вокал куруһуогар суруйтарбыта. Онно сылдьан фортепианоҕа оонньуурга үөрэммитим.",
      "– Оттон сыанаҕа аан бастаан хайдах тахсыбыккыный?",
      "– «Мой папа хороший» ырыаны сөбүлээн толорорум. Красная Пахра нэһилиэккэ ыллаабытым. Дьарыктаах уонна бэйэбэр эрэллээх буолан соччо долгуйбатаҕым. Кэнсиэр хайдах ыытылларын эҥин билэр буоламмын, сыанаттан куттаммаппын ээ.",
      "– «Юная Звезда» күрэх хайдах ааспытай?",
      "– Онно Муслим Магомаев “Синяя вечность” диэн лирическэй ырыатын толорбутум. Дьүүллүүр сүбэ миэхэ 100 баалы туруобута уонна: “Үрдүк ноталары бэркэ ыллыҥ”, – диэн хайҕаан, мин бастаабытым. Бу ситиһиим миигин улахан сыанаҕа таһаарбыта.",
      "– Күҥҥэ хаста дьарыктанаҕын?",
      "– Билигин кыратык миэхэ сынньалаҥ. Ол да буоллар ыллыыбын. Бастаан күҥҥэ биир чаас эрчиллэр этим. Оттон быйыл вокалга дьарыгым икки чаас уһаабыта. Онно дьиэбиттэн айанныырга ыраах. Хата, аҕам миигин масыынанан илдьээччи. Муусука миэхэ билигин үлэ курдук. Саҥаттан саҥа ырыаны үөрэтэн, киһи сылайбат. Ырыаны, муусуканы олоҕум аргыһа оҥостуом.",
      "– Үөрэҕин хайдаҕый?",
      "– Мин билигин М.И. Глинка аатынан муусука оскуолатыгар үөрэнэбин. III кылааһы бүтэрдим. Сөбүлүүр уруоктарым – математика уонна физкультура. Маҥнайгы кылаастан туйгун үөрэнээччибин. Үөрэҕи муусуканы кытта бииргэ ситимнээн сылдьабын.",
      "– Сөбүлүүр ырыаһытын кимий?",
      "– Муслим Магомаев. Мин төрөппүттэрим аныгы ырыалары наһаа сөбүлээбэттэр. Ол иһин миигин классиканы иһит диэн сүбэлээбиттэрэ. Бастаан «Бременские музыканты» мультикка «Луч солнца золотого» диэн ырыатын истибитим. Оттон сэргээн, Интэриниэккэ атын ырыаларын көрдөөн булбутум.Пласидо Доминго диэн аан дойгуга биллибит ырыаһыты кытта биир сыанаҕа ыллыыр баҕа санаалаахпын.",
      "– Муусукаттан ураты тугунан дьарыктанаҕын?",
      "– Футболу сөбүлүүбүн. Аан дойдуга – «Ювентус», Россияҕа – ЦСКА. Мин дьиэм таһыгар хонууга доҕотторбун кытта мээчиктээччибит. Арай биирдэ биир муусука куонкуруһугар ыллаан, оонньоон кыттыахтаах этим. Ону мин футболлуу сылдьан, илиибин өлөрбүтүм. Онно ийэм: «Аны оонньообоккун», — диэн эппитэ.",
           "– «Голос. Дети» куонкурус туһунан кэпсиэҥ дуо?",
      "– Бу бырайыакка иккитэ холонон турардаахпын. Былырыын дьолбун ситиһээри, кастинг биллэрбиттэригэр кытынным. Видео түһүмэҕин этэҥҥэ ааспытым. Истиигэ кэлбитим, ыллаабытым, кыайан куонкуруска киирбэтэҕим. «Голос. Дети» кыттарга миигин Любовь Казарновская, опера ырыаһыта сүбэлээбитэ. Кини маастар кылааһыгар сылдьан, мин хайдах ыллыырбын истибитэ уонна айылҕаттан бэриллибит талааннаах эбиккин диэн сыаналаабыта. Ону кини бу куонкуруска киирбэтэхпин билэн, миигин куруһуогар дьарыктаары ыҥырбыта. Онно сылдьан, 2018 сыл саҕаланыыта «Синяя птица» күрэххэ «Вдоль по Питерской» диэн ырыанан кыттыбытым.",
      "Оттон ол кэннэ элбэх араас куонкурустарга киирсэн, бу сылга көрдөрүүм үрдээтэ, элбэҕи ситистим диэн «Голос. Дети» иккистээн сайаапкабын биэрбитим. Маҥнайгы түһүмэхтэри ааһан, бүтэйдии истиигэ диэри тиийбитим. Мин кыттар сылбар наһаа күүстээх, талааннаах оҕолор кэлбиттэр этэ. Онон мин бэйэбэр эрэллээх, сытыы-хотуу, кэпсэтинньэҥ, туохтан да толлубат уол оҕото буоллаҕым дии.",
      "– Куонкурус уһулларын, оҥоһулларын ис иһиттэн көрдөххө хайдаҕый?",
      "– Кыттааччылар олус көхтөөхтөр, талааннаахтар, чаҕылхайдар. Бука бары биир сомоҕо буолан сырыттбыт. Кимниин да куоталаспакка, кимиэхэ да тэҥнэһэ сатаабакка, бу кэми туһалаахтык атаардым. Миша Григорян Армения уолун кытта доҕордостум. Ержан Максимныын сыһыаммыт үчүгэй этэ. Кини нууччалыы саҥарарыгар олус ыарырҕатар уонна арай биирдэ этэр: “Валера, мин ийэм эн ыллыыргын олус сөбүлүүр”. Ону истэн, үөрбүтүм аҕай.",
      "Биэриини усталлара ыарахан соҕус этэ. Күҥҥэ уон чаас бэлэмнэнэбит. Сарсыарда эрдэ кэлэбит. Таҥнабыт, оҥостобут, бастакы, иккис уһуллуу буолар. Оттон эбиэт кэннэ генеральнай бэлэм саҕанар. Ол кэнниттэн биирдэ киэһэ 10 чааска быһа эфирга тахсабыт. Онно биэрии кэмигэр араас тыастар иһиллэллэр. Ону барытын билиэхтээхпит. Ыллыы сылдьан, хайа камераҕа көрөрбүтүн эмиэ өйдүөхтээхпит. Ынырык уустук үлэ.",
      "– Бу күрэххэ кыайбыккын хайдах ылыннын?",
      "– Бастаан финалга киирбитим. Ону олус үрдүктүк сыаналаабытым. Оттон «Первый канал» иккистээн түмүгү таһаарбытыгар, 9 оҕо бары кыайыылаах буолбуппут. Бу куонкурус миэхэ хаһан даҕаны умнуллубат түгэнинэн буолар. Хас биирдии финалга киирбит оҕо кыайыыга дьулуурдаах этэ.",
      "Павел Ильин."
    ]
  },
  {
    "title": "#Утумнааһын: Хаардьыт",
    "date": "09.10.2020",
    "url": "http://keskil14.ru/utumnaa-yn-haardyt/",
    "raw_text": [
      "Алтынньы — тэрээһиннээх олох киэбэ-киэлитэ олохсуйар ыйа. Хотой Айыы сэһэнэ сэһэргэнэр.  Алтынньы 13 чыыһылатыгар Иччи уонна Айыы ситимин бигэргэтэр туоммут “Хаардьыт” буолар.  Ол туһунан сиһилии видеоҕа  билсиэххэ.",
                "Ааптар: Анатолий Павлов — Дабыл"
    ]
  },
  {
    "title": "«Доруобуйа курдук сүдү баайы харыстыахха күнүн аайы!»",
    "date": "06.10.2020",
    "url": "http://keskil14.ru/doruobuja-kurduk-s-d-baajy-harystyahha-k-n-n-aajy/",
    "raw_text": [
      "Итинник ааттаах оҕолорго аналлаах доруобуйа ыйынньыгын көр, сэргээ, аах.",
      "Элбэҕи билиэххит.  Төрөппүт, итээччи, учуутал, быраас оҕолору кытта үлэлииллэригэр олус табыгастаах, наадалаах уонна туһалаах.",
           "Остуолгар уура сылдьан көр, аах, доруобуйа туһунан билиигин хаҥат. Өйдөө! Киһи саамай күндү баайа – доруобуйата бэйэтин илиитигэр баар.",
      "Ааптар: Сардаана Матвеева.",
      " "
    ]
  },
  {
    "title": "Саха КВН инники кэскилэ – «Үрдэл»",
    "date": "06.10.2020",
    "url": "http://keskil14.ru/saha-kvn-inniki-keskile-rdel/",
    "raw_text": [
      "Сахалыы тыллаах КВН сылтан сыл тэтимнээхтик сайдар, оҕо-ыччат болҕомтотун тардар. Ситиһии төрдө – оҕо сайдар сааһын таба тайаныы, тиһиктээх дьарыктары уонна оонньуулары тэрийии. Холобур, Саха КВН эйгэтигэр оҕолор бэһис кылаастан саҕалаан утумнаахтык дьарыктаналлар, кыһыҥҥы өттүгэр өрөспүүбүлүкэтээҕи оонньууларга илин-кэлин түсүһэллэр, оттон сайыҥҥы кэмҥэ лааҕырга кэлэн маастарыстыбаларын үрдэтэллэр, КВН-оонньуу ымпыгын-чымпыгын, кистэлэҥнэрин, үөрүйэхтэрин баһылыыллар.",
      "Уус-уран салайааччы уонна оонньуу сүрүн тэрийээччитэ Николай Корякин бэйэтин санаатын үллэстэр:",
      "– Билигин барыта холбоон сэттэ хамаандалаахпын. Бастаан баҕалаах оҕо аҕыйах курдук этэ, ол иһин куорат оскуолаларын кэрийэ сылдьан, куруһуогум туһунан сырдаппытым, кэпсээбитим. Онтон төрөппүттэр биһиги оҕолорбутун сайыннар диэн көрдөһөннөр, араас оскуолаларга хомуур хамаандалары тэрийбитим. Саха КВН хайысхатын сөбүлүүр, дьарыктаныан баҕалаах оҕолору кытта араас көрүдьүөстэри айарга чэпчэки. Хас биирдии хамаанда тус-туһунан истииллээх.",
      "Сыалбыт диэн “Саха КВН” хамсааһыны салгыы сайыннарыы, оҕолор төрөөбүт тылларынан толлубакка сыанаҕа саҥаралларын, кылаастар бары биир сомоҕо буолан кыттыыларын ситиһии. Элбэҕи билэр-көрөр, санаатын сатаан сайа саҥарар киһи өрүү ситиһиилээх буолар.",
      "Бу хамаандам оҕолоро тиэмэлэрин бэйэлэрэ толкуйдууллар, үчүгэйэ диэн, баһаатайдарга сэлээннээн кэбиспэттэр. Оҕо маннык толкуйдуура үчүгэй дии саныыбын, тоҕо диэтэр, кини толкуйдуур дьоҕура сайдар. Кинилэр толкуйдаабыт миниатюраларын көннөрөн биэрэбин.",
      "Саха КВН оҕолору сценаҕа тахсан микрофону хайдах тутарга, тутта-хапта сылдьарга, көрү-күлүүнү дьоҥҥо итэҕэтиилээхтик тиэрдэргэ, сөпкө саҥарарга үөрэтэр.",
      "«Үрдэл» оҕолоро КВН-ҥа Дьокуускай иһигэр үс бастыҥ хамаанда ахсааныгар киирсэллэр. Оттон быйыл финалга тиийэр сыаллаах-соруктаах бэлэмнээхтэр. Хамаандаҕа оҕо үксэ нууччалыы саҥарар эбит. Кинилэри, Саха КВН салайааччылара, төһө кыалларынан сахалыы саҥарарга үөрэтэллэр.",
      "Кыһаллыам, үлэлэһиэм!",
      "Никита Иванов, Дьокуускай 1 №-дээх орто оскуолата, IX кылаас, «Үрдэл» хамаанда хапытаана:",
           "– Ааспыт сыл сэтинньитигэр «Үрдэл» хамаанда тэриллибитэ. Билигин күрэхтэһиилэргэ кыттаары, күүскэ дьарыктана сылдьабыт. Хамаандабыт оҕолоро үгүстэрэ VIII уонна IX кылаастарга үөрэнэбит. Билигин биһиэхэ өссө да үс сыл баар, элбэҕи ситиһэргэ бэлэммит. КВН үөрэхпэр мэһэйдээбэт, өскөтүн киһи сөбүлүүр дьарыктаах буоллаҕына, үөрэҕэр эмиэ кыһаллыахтаах. Билэбин уонна итэҕэйэбин, дьарыгым, мунньуммут уопутум кэлин олус туһалыа диэн. Төрөөбүт тылбыт сүппэтин уонна симэлийбэтин туһугар, биһиги уус-ураннык саҥарарбытыгар күүс-көмө буолар. Саха КВН куруутун сайдыа диэн олус эрэнэбин! Онуоха барыта биһигиттэн улахан тутулуктааҕын өйдүүбүн. Түһэн биэрбэккэ, Саха сирэ сайдарыгар ис сүрэхпиттэн кыһаллыам, үлэлэһиэм! Саха КВН, өрүү баар буол!",
      "Куруук үөрэ-көтө сылдьыҥ!",
      "Артур Скрыбыкин үөрбүт-көппүт уоллара КВН-ҥа араас, көрүдьүөс оруолларга оонньуур эбит. Ол курдук, сороҕор бэйэтигэр эрэллээх мачо, эмис киһи уонна биирдэ эмит париктаах кыыс буолан ылар. Дьон ону олус сөбүлүүр.",
           "Уол бастаан КВН-ы олох кэрэхсээбэт, наһаа чуҥкук диэн саныыра. Саха КВН-ҥа топёр буола сылдьан, биир дьарыкка салайааччы Николай кинини артыыс дьоҕурдааҕын таба көрөн, «Үрдэл» хамаандаҕа киллэрбит.",
      "– Барытыгар кыһаллыахха наада, сүрэҕэлдьээбэккэ этиллибити толорон, оччоҕо олоххо ситиһиилээх буолаҕын. Оҕолорго баҕарыам этэ кытаанах доруобуйаны уонна куруутун санааҕытын түһэрбэккэ, үөрэ-көтө сылдьыҥ! –диэн санаатын үллэһиннэ.",
      "Элбэх доҕордоннум!",
      "Адам Прокопьев уҥуоҕунан намыһах буолан, кыракый киһи эбэтэр «коротышка» оруолун толорор. Оскуолатыгар көхтөөх үөрэнээччинэн ааттыыллар. Тэрээһиннэргэ, түмсүүлэргэ кыттар буолан, доҕоро элбэх.",
           "– Күрэххэ кытта кэллэхпитинэ куруук үөрүү-көтүү аргыстаах сылдьабыт. Сахалыы КВН элбэх доҕору булан биэрдэ, – диэн махтанар.",
      "Уол араас хайысханан сайдара олус үчүгэй. Саха КВН кини талаанын арыйан, кэскиллээх көлүөнэни иитэ-үөрэтэ турдун. “Саха КВН-ныын аргыстас, үрдүккэ, кэрэҕэ талас” диэн мээнэҕэ этиллибэт.",
      "Көр-күлүү аргыстаах, үөрүү-көтүү үктэллээх оҕолорбутугар бу курдук үөрэ-көтө, ыллыы-туойа сылдьыҥ диэн баҕарабыт.",
      "Павел Ильин.",
      " "
    ]
  },
  {
    "title": "Ураты кылаас учуутала",
    "date": "04.10.2020",
    "url": "http://keskil14.ru/uraty-kylaas-uchuutala/",
    "raw_text": [
      "Амма улууһун народнай поэт В.М. Новиков-Күннүк Уурастыырап аатынан Эмис орто оскуолатын учуутала Борис Сергеевич Яковлев быйылгы үөрэх дьылын уратытык саҕалаата. Кини 8 уоллаах бэһис кылаастарга салайааччы буолла. Борис Сергеевичка маннык түгэн тосхойбута мээнэҕэ буолбатах. Кини уол оҕону иитиигэ туспа суоллаах-иистээх учуутал. Онон бу хайысхатын кэҥэтэн, саҥа таһымҥа таһааран уол оҕону кытта ыкса үлэлэһэригэр өссө улахан кыах бэрилиннэ.",
           " 11-12 сыл аннараа өттүгэр Эмис нэһилиэгэр аҕыс уол биир кэмҥэ күн сирин көрбүттэрэ, кырдьык, ураты, сонун көстүү этэ. Уолаттар игирэ Семен, Степа  Степановтар, Коля Дмитриев, Дима  Захаров, Эрчим  Николаев, Баир Ларионов, Коля Солдатов, АлгыстаанмПестерев оҕо саадыттан бииргэ тутуспутунан сылдьан, салгыы алын кылааска Татьяна Герасимовна Неустроеваҕа үөрэнэн, быйыл орто сүһүөххэ таҕыстылар.",
      " Нэһилиэк олохтоохторо уолаттарын астына, хайгыы, саха сиэринэн харыстыы көрөллөр. «Этэҥҥэ тыыллан-хабыллан таҕыстахтарына, хойутун- хойут дойдуларын аатырдар уолаттар буолуохтара», — диэн ураты харыстабыллаахтык сыһыаннаһаллар. Оҕолор үөрэххэ, үлэҕэ, күрэххэ ситиһиилэрэ үгүс. Биир дойдулаахтарын харыстабыллаах, үтүө сыһыаннарыгар тирэҕирэн этэҥҥэ үүнэн-үрдээн истиннэр!",
      " Эмис орто оскуолатын V кылааһын үөрэнээччилэрэ, төрөппүттэрэ бастакы учууталларын Татьяна Герасимовна Неустроеваны, кылаастарын салайааччытын Борис Сергеевич Яковлевы Учуутал күнүнэн истиҥник эҕэрдэлииллэр! Учуутал төрөппүтү кытта бииргэ үлэлээһинигэр махтанан туран, эһиги сыралаах үлэҕитигэр ситиһиилэри баҕараллар.",
      "Ааптар: Сардаана Матвеева."
    ]
  },
  {
    "title": "Айыылана Степанова: “Анита Цойдуун ыллыырбын долгуйа күүтэбин”",
    "date": "02.10.2020",
    "url": "http://keskil14.ru/ajyylana-stepanova-anita-tsojduun-yllyyrbyn-dolguja-k-tebin/",
    "raw_text": [
      " Айыылана ырыа эйгэтигэр номнуо 5 сааһыттан биллэн-көстөн барбыта. 2017 сыллаахха Рома Винокуровтыын уонна Мичил Моисеевтыын “Мин көрөбүн сүрэхпинэн” диэн ырыалаах клиптэрэ дьон-сэргэ дууһатын уйадыппыта, долгуппута…",
      "         Сырдык ыралаах, күүстээх санаалаах ырыаһыт кыысчаан сотору кэминэн Москва куоракка XI-ис төгүлүн ыытыллар норуоттар икки ардыларынааҕы “Белая трость” диэн мөлтөхтүк көрөр оҕолору  аналлаах аһымал бэстибээлгэ кытта бараары сылдьар. Онно кини Россия үтүөлээх артыыската Анита Цойдуун бииргэ ыллыахтаах.",
      "         Бу үөрүүлээх сонунун Айыылана “Кэскил” оҕо бэчээтин кыһатын ааҕааччыларын кытары тэҥҥэ үллэстэр. Ону тэҥэ, ырыа, айылҕа, үөрэх туһунан тус санааларын кэпсиир. ",
      "— Айыылана, Анита Цойдуун кэккэлэһэ туран, биир ырыаны толороору бараргыттан долгуйаҕын? ",
      "— Олус долгуйабын, бу дьолбор итэҕэйбэккэ да сылдьар курдукпун. Кыра сылдьан кини ырыаларын сөбүлээн истэр этим.Бу бэстибээлгэ кытта барарым атырдьах ыйга биллибитэ. Ольга Валерьевна Балабкина миэхэ сибээскэ тахсан, барытын олус үчүгэйдик быһааран биэрбитэ.",
      "— Анита Цойу кытта дуэттыыргын ким быһаарбытай?",
      "— Бэстибээл тэрийээччилэрэ бэйэлэрэ быһаарбыттара. Онно кыттар ырыаһыттартан ким кимниин барсыан сөбүн көрөн аныыллар.",
      "— Дьэ, ханнык ырыаны ыллаары сылдьаҕыт?",
      "— Биһиги “Неисправимая” диэн ырыаны толоруохтаахпыт.",
      "— Онно хайдах бэлэмнэнэҕитий?",
      "— Миигин “Голос” диэн ырыаҕа дьарыктанар устуудьуйам салайааччылара Татьяна Егоровна уонна Христофор Эдуардович Саввиновтар эрчийбиттэрэ, онтон Егор Неустроев уһулбута. Москваҕа тиийдэхпинэ, Анита Цойдуун көрсөн, билсиһэн, эбии чочуйан бэлэмнэниэхтээхпит.",
      "— Олоххор өссө биирдэ маннык түгэн тохсойдун, Россия ханнык биллэр ырыаһытын кытта ыллаһыаҥ этэй?",
      "— Мин кыра эрдэхпиттэн Диана Гурцкаялыын бииргэ ыллыырбын ыра санаа оҥостобун. Сүрэхпэр өрүү онтубун иитиэхтии сылдьабын. Ити бэстибээлгэ кини “По зову сердца” диэн пуондата эмиэ тэрийээччи састаабыгар киирсэр. Онон, кыттааччылар бары кинини кытта уопсай ырыа ыллыахтаахпыт. Ону эмиэ олус долгуйа күүтэбин.",
      "— Ырыа эйиэхэ тугу биэрэрий?",
      "— Мин ырыа ыллаатахпына, күүспэр күүс эбиллэр, настарыйыанньам тупсар. Ырыа алыба миигин бары өттүнэн кынаттыыр, кэрэҕэ сирдиир.",
      "— Улааттаххына ырыаһыт буолуоҥ этэ дуо?",
      "— Ити мин өссө биир улахан баҕа санаам буолар. Дьонум-сэргэм сүргэтин көтөҕөр ырыаһыт буолуохпун баҕарабын.",
      "— Инстаграмыҥ сирэйин @cyhyykyyha диэн ааттаабыккын. Чахчы да, айылҕаҕа олус чугаһыҥ дьэҥкэтик көстөр.",
      "— Айылҕаҕа сылдьарбын туохтааҕар да ордоробун. Айылҕа ханнык баҕарар кэмин дыргыл сытыгар, дьикти суугунугар курдаттыы тартарабын.",
           "— Ол сылдьан эйигин ким хаартыскаҕа түһэрэрий?",
      "— Аттыбар өрүү эдьиийдэрим бааллар.",
      "— Ааспыт сайыны хайдах атаардыҥ? ",
      "— Олус үчүгэйдик, умнуллубаттык атаардым. Сайылыкка олорон, хаптаҕастаан, отонноон астынным-дуоһуйдум. Оҕуруот аһын дэлэйдик үүннэрбиппитин тото-хана сиэтим.",
           "— Үөрэх дьыла саҕаламмыта номнуо биир ый ааста. Дистанционнай ньыманан үөрэҕи хайдах дии санаатыҥ?",
      "— Аан бастаан наһаа ыарырҕаппытым. Онтон киһи тугу барытын ылынар, үөрэнэр дииллэринии баһылаатым дии саныыбын. Билигин судургутук ZOOM-ҥа киирэн үөрэнэбин. Түгэнинэн туһанан, коррекционнай оскуолам учууталларын барыларын кэлэн иһэр бырааһынньыккытынан итиитик-истиҥник эҕэрдэлиибин! Чэгиэн туругу уонна үлэҕитигэр үрдүк чыпчааллаах ситиһиилэри баҕарабын.",
      "— Айыылана, үгүс үтүө сонуннаах, кэрэ кэпсээн кэһиилээх эргиллэн кэлэргин күүтэбит.",
                     "Вера Петрова"
    ]
  },
  {
    "title": "«Маҕаһыын иһититтэн уратыта суох»: Нам улууһугар оҕолор туой оҥоhуктарын атыыга таһаараллар",
    "date": "02.10.2020",
    "url": "http://keskil14.ru/ma-a-yyn-i-ititten-uratyta-suoh-nam-uluu-ugar-o-olor-tuoj-o-ohuktaryn-atyyga-ta-aarallar/",
    "raw_text": [
      "Быйылгыттан, Нам улууһун Д.Ф. Алексеев аатынан 1 Хомустаах орто оскуолатын иһинэн тэриллибит бизнес-инкубатор чэрчитинэн, дириэктэр У.П. Атласова көҕүлээһининэн, туойунан оҥоруу салаата үлэлиир.",
      "Куруһуок салайааччыта Татьяна Алексеевна Жиркова үөрэнээччилэри туойтан иһит-хомуос арааһын оҥорорго, чочуйарга уһуйар.",
           "Туойунан үлэ, маһынан эбэтэр тимиринэн уһаныы, иистэнии былыр былыргыттан өбүгэлэрбит төрүт дьарыктара. Туой иһит саха олоҕор-дьаһаҕар киэҥник туттулларын, алын уонна орто сүһүөх оҕолоро учуоттаан, сэргээн куруһуокка дьарыктаналлар. Лааҕыр үлэһиттэрэ үөрэнээччи тарбаҕа, толкуйдуур дьоҕурдара сайдалларыгар туһалаах буоларыгар улахан болҕомтолорун уураллар.",
                "Куруһуокка оҕолор туойтан сахалыы иһиттэри, көмүлүөктэри оҥороллор. Туой үлэтэ үгүс сыраны эрэйэр. Сороҕор куура туран эбэтэр анал оһоххо “буһар” кэмигэр хайа барыан сөп. Онтон үөрэнээччилэр санааларын түһэрбэккэ, дьулуурдаахтык иннилэрин хоту эрэллээхтик хардыылаан иһэллэр. Киһи бэйэтин сыыһатыттан үөрэнэр буоллаҕа. Оҕолор аныгы олох тэтимигэр тэҥҥэ хардыылаан, урбаанньыт эйгэтигэр сыстан, оҥорон таһаарбыт үлэлэрин дьиэни ыраастыыр оттору кытта холбоон, кыралаан атыыга таһаараллар.",
           "Саҥа саҕалаан эрэр буоламмыт, улахан ситиһиибит суох да буоллар, инникигэ былааммыт киэҥ. Гончарнай круг ыламмыт, оҕолору эбии онно сыһыаран үөрэтиэхпитин баҕарабыт. Оҥоһуктарбыт элбээтэҕинэ, дьон биһирэбилин ылыа, киэҥ эйгэҕэ атыыга тахсыа диэн эрэллээхпит. Хас биирдии оҕо бэйэтэ сүрэҕэ сөбүлүүр дьарыгын булан, дьоҕурун сайыннарыан баҕарабын,– диэн Татьяна Алексеевна санаатын этэр.",
           "Павел Ильин."
    ]
  },
  {
    "title": "Алтынньы- тэрээһиннээх, түмсүүлээх олох",
    "date": "01.10.2020",
    "url": "http://keskil14.ru/altynny-teree-inneeh-t-ms-leeh-oloh/",
    "raw_text": [
      "Алтынньы – кыстык аҕыс ыйыттан бастакыта. Күһүҥҥү иккис ый. Бу ый аата алта сыыппараны кытта ситимнээх. Алта сыыппара алтыһыы суолталаах. Ый үргэллэрдиин, Чолбоннуун алтыһар. Дьон-сэргэ эмиэ алтыһар.",
      "Алтынньы үксүгэр сиппэрэҥнээх, ардахтаах, хаардаах, былыттаах буолар. Онон суол-иис наһаа алдьанар. Бу кэнниттэн сир үрдэ тоҥо быһыытыйар. Ону сойуо кэм эбэтэр добдурҕа дииллэр. Буор иҥэриммит итиитэ сир анныгар түһэр. Онон сир аннынааҕы тоҥ ирэр. Ол иһин алтынньыга булуус хаһарга табыгастаах. Алтынньы бүтүүтэ өксүөннээх, хаара хойуу. Орто дойдуга алтынньы ыйга Хотой Айыы суолтата улахан.",
      "Хотой Айыы төрдүс халлааҥҥа олорор. Кини сэттэ дьүһүннээх. Сэттэ ини-бии буолан көстөр. Дьоҥҥо күүстээх санааны күөдьүтэр. Түмсүүнү төрүттүүр. Тэрээһини ситэрэр. Хотой Айыы сүрүн туома – Или тэрийии.",
      "Ойуута: хотой. Айыы санааҕа хотой диэн ытык көтөр.",
           "Сүрүннүүр тыла: уруй! Айыы санааҕа «уруй» диэн уурууй суолталаах. Айыы халлааныгар алгыһы, үтүө санааны уурдарарга этиллэр.",
      "Алгыһа: ",
      "Уруй, уруй, уруй!",
      "Түмсүүнү төрүттээччи,",
      "Хомпоруун",
      "Хотой Айыы,",
      "Бэттэх көрөн",
      "Мичик гын!",
      "Дом.",
      "Хотой Айыы дьону түмэр сэттэ алгыһы аҕалар. Биһиги бастакы алгыһы кытта билсиэхпит. Алгыс аата түмүллүү, түмсүү диэн.",
           "Бүгүн Хотой Айыы бастакы алгыһын көрдүбүт. Түмүллүү, түмсүү диэни өйдөөтүбүт."
    ]
  },
  {
    "title": "Далыр оскуолата «Точка роста» бырайыакка кыттыста",
    "date": "01.10.2020",
    "url": "http://keskil14.ru/dalyr-oskuolata-tochka-rosta-byrajyakka-kyttysta/",
    "raw_text": [
      "Быйыл Үөһээ Бүлүү улууһун Далыр орто оскуолатыгар сүрдээх үчүгэй саҥа бырайыак арылынна. «Точка роста» диэн цифровой уонна гуманитарнай үөрэх өттүнэн саҥа кабинеттарга «Технология» «Информатика» уонна «ОБЖ» предметтэринэн оҕолорго саҥа аныгы технологиялары үөрэтэллэригэр, сайдалларыгар оҥоһулунна. ",
      "Ол курдук 3D-моделированиялары, 3D-печать, робототехниканы, программированияны, квадрокоптеры сатыырга уонна да атын технологиялары үөрэтэллэр. Центр арыллыытыгар Үөһээ Бүлүү үөрэҕириитин управлениятын начальнига Спиридон Олегович Борбуев, Николаев Василий Петрович «Технопарк» дириэктэрэ, «Далыр нэһилиэгэ» МТ сүрүн специалиһа Татьяна Сергеевна Тарасова, «Тускул» оҕо саадын сэбиэдиссэйэ Михайлова Феодосия Владимировна, «Далыр нэһилиэгэ» МТ олохтоох бэйэни салайыыны депутата Аксаков Анатолий Софронович, Далыр орто оскуолатын төрөпппүт комитетын бэрэссэдээтэлэ Алексеева Людмила Илларионовна кэлэн кыттыыны ыллылар.",
           "Тэрийээччилэр мунаарбыт, боппуруостаах дьоҥҥо сиһилии кэпсээн-ипсээн, туох-хайдах буоларын быһааран биэрдилэр. «Точка роста» учууталлара: салайааччы Лазарева П.М., ОБЖ учуутала Семенов Е.И., информатика учуутала Акимов А.В.",
      "Саҥа, аныгы үөрэх көрүнүн аартыгар киирэн оҕолор наһаа үөрдүлэр. Мантал ыла үөрэтэн бардахтарына сатабыллара элбиир, билиилэрэ-көрүүлэрэ кэҥиир, сайдар. Бу билигин аныгы технология үйэтигэр олус наадалаах дии саныыбын.",
      "«Далыр кыымнара» корпост юнкора Илларионова Сахалина, 11 кылаас үөрэнээччитэ."
    ]
  },
  {
    "title": "«Ырыа – мин кэскилим!»: Kit Jah айар үлэтин туhунан кэпсиир",
    "date": "30.09.2020",
    "url": "http://keskil14.ru/kit-jah-yrya-min-keskilim/",
    "raw_text": [
      "Сүбэдэй Айыы-Арчылаан Дьулустаан Уола киэҥ эйгэҕэ Kit Jah диэн аатынан ыллыыр-туойар, айар үлэнэн дьарыктанар. Кини ырыалара киһини уһугуннарар тэтимнээхтэр, биирдэ истэн баран ону умнубаккын, иһиттэххинэ, ойон туран тэҥҥэ имигэстик хамсаныаххын баҕараҕын. Рэп ырыаларыгар сахалыы оһуохай дорҕоонноро, былыргы өбүгэлэрбит куоластара ыраахтан иһиллэн ааһарга дылыгар.",
      "Барыта – бэйэм…",
      "Kit Jah оскуолаҕа үөрэнэ сылдьан, хоһоон суруйар буолбута. Ордук айылҕаны ойуулуурун сөбүлүүрэ. Кини айара да атын, бастаан ырыа матыыбын оҥорор, онтон тылларын төрөтөн таһаарар. Уолга арааһа бу талаан аҕатыттан бэриллибит быһыылаах. Kit Jah атын киһиэхэ, ураты тиэмэҕэ ырыа айара быдан чэпчэки. Эбэтэр, ол киһи туһунан тугу эрэ билэр, алтыһар буоллаҕына, айар кута уһуктарга дылы.",
      "– Мин сайын ордук элбэҕи суруйар эбиппин. Ол аата онно үлэлиир-хамсыыр дьоҕурум ситэр, дууһалыын сырдыыбын уонна айыахпын баҕарабын. Оттон күһүн, саас хайдах эрэ уостан чуумпурабын. Кыһын иэйиим киирбэт, киһи ханна да барбат-кэлбэт, мин туспар дойдум «хаайыыга» кубулуйбукка дылы буолар. Бу сатабылым миэхэ хос эбэбиттэн бэриллибит эбит. Урут кэпсиирэ, киниэхэ биир тылы этэн биэрдэхтэринэ, ол онтон кини бүтүн хоһоону суруйан таһаарар үһү. Ол иһин, ырыаны айарым миэхэ быдан чэпчэки.",
      "Дьонум",
      "Оҕо сааһым тыаҕа ааспыта. Соҕотох ийэҕэ биэс буолан иитиллибиппит. Кини биһигини биирдэ да аччыктаппатаҕа, таһырдьа хоннорботоҕо. Онон ийэбит барахсан биэс оҕону иитэн атахпытыгар туруорбутугар дириҥ махталлаахпыт.",
      "Төрөппүттэрим эрдэ арахсыбыттара. Ол эрээри эр киһи хантан төрүттээҕин хайаан да билиэхтээх диэммин, аҕабынан өбүгэлэрбин билэ улааппытым. Бастаан «аҕам миэхэ тугу да хаалларбатах» дии саныырым, билигин кэлэн толкуйдаатахха, ырыа хаалларбыт эбит. Мин ырыаларбын оҕолор сөбүлээн истэллэр. Ол аата кинилэри туох эрэ үчүгэйгэ үөрэтиэхпин сөп эбит. Сүрүн соругум – ол.",
      "Аата",
      "Пааспарыгар Сүбэдэй Айыы-Арчылаан Дьулустаан Уола диэн ааттаах. Улаатан баран, үчүгэйдик толкуйдаан баран уларыппыт. Мин сахабын, оччоҕуна сахалыы ааттаах буолуохтаахпын диэбит.",
      "– Сүбэдэй диэн сүбэ диэнтэн тахсыбыт. Айыы-Арчылаан Дьулустаан Уола. Ол аата миигин айыылар арчылааннар бу олоххо кэлбитим. Билигин бары нууччалыы ааттаахпыт, араспаанньалаахпыт. Тус бэйэм илдьэ сылдьыахтаах ааппын-суолбун төнүннэрдим. Билигин ким баҕарар аатын уларытыан сөп, оннооҕор хос эһэлэрин, эбэлэрин ааттарынан ааттаналлар. Холобур, мин тас дойдуларга таҕыстахпына, сахалыы ааттаах буоламмын, ураты норуот буоларбын, тыллаахпын-өстөөхпүн көрдөрөрбүнэн киэн туттуом.",
      "Регги",
      "Регги матыыба – дэгэрэҥҥэ майгынныыр. Бу хайысханы Боб Марли диэн Ямайка биллиилээх ырыаһыта айбыта. Регги саха тылыгар барсар буолан, үчүгэйдик иһиллэр.",
      "Бастаан 2014 сыллаахха Kit Jah болҕойон истэн баран, сүрдээҕин сөбү-лээбит уонна ырыа суруйан холонон көрбүт.",
      "– Сахаҕа саҥа хайысха эрээри, биһиги хааммытыгар регги баар. Кини тэтимэ сүрэх тэбиитин икки ардыгар тыаһыыр. Ол иһин киһини хайдах баҕарар бу тыаска үҥкүүлэтэр.",
      "Cаҥа сулус",
      "Бүтүн Арассыыйа үрдүнэн ыытыллар «Новая Звезда» диэн ырыа куонкуруһугар Саха сирин аатын көмүскээбитим. Бу иннинэ «Фабрика звёзд» бырайыакка кыттыахтаах этим. Онно барыым кыайан табыллыбатаҕа. Ол иһин мин оннубар Нерюнгри уолун ылбыттара.",
      "Оттон “Звезда” ханаал миигин «Новая звезда» бырайыакка ыҥырбыта. Бастаан 200-чэ киһи кастиҥҥа баара, үчүгэйдик ыллыыр дьону ылан испиттэрэ. Ону көрөн олус саарбахтаабытым. Бачча кэлэн баран “тугу эрэ ситиһиэхтээхпин” диэн толкуй киирбитэ. Ыллаабытым, сахалыы, ону дьүүллүүр сүбэ олус хайҕаабыта. Саха тылын олус үрдүктүк сыаналаабыттара. Кыттааччылар олус да үчүгэй куоластаахтар, онтон саамай толлубутум.",
      "Продюсерым Ньургуйаана Николаевна миэхэ олус эрэнэр этэ. “Куттаныма, ситиһиилэниэҥ”, – диэн кынатыыр этэ. Онон киниэхэ күүскэ махтанабын! Сотору Москваҕа «Новая Звезда» кэнсиэригэр кыттыахтаахпын, билигин онно бэлэмнэнэ сылдьабын.",
      "Инстаграм",
      "Инстаграм нөҥүө мин киэҥ эйгэҕэ таҕыстым. Интэриниэт ситимигэр олох таласпатаҕым.",
      "Арай, үлэм ирдэбилэ буолан, билигин инстаграмҥа олоробун. Бастакы видеобын балтым таһаарбыта. Аҕыйах чаас иһигэр көрөөччү болҕомтотун олус тардан, интэриэс бөҕө үөскээбитэ.",
      "Ити кэннэ «Бууйа-бууйа» диэн ырыаны таһааран, улахан сыана эйгэтигэр кэлбитим. «Барыма» диэн ырыабын Санкт-Петербург, Москва кыргыттара ыллаабыттарын көрөн олус сэргээбитим.",
      "Кыргыттар: «Саха тыла — олус кыраһыабай тыл» диэн суруйбуттар этэ.",
      "Түмүк",
      "Хаһыаты, кинигэни ааҕыҥ, үөрэниҥ диэхпин баҕарабын! Бу сиргэ киһиэхэ саамай наадалаах уонна сыаналаах өй буоллаҕа дии. Оскуолаҕытын этэҥҥэ бүтэриҥ. Сөбүлүүр үөрэххитигэр туттарсыҥ. Үлэһит буолуҥ.",
      "Сорохтор тохсус кылаас кэннэ быраҕа сатыыллар, эбэтэр аҥаардас үөрэнэри сөбүлээбэт буолуу эмиэ баар. Бу олох сыыһа. Бэйэм маннык балаһыанньаҕа түбэһэн, билигин олус кэмсэнэбин.",
      "Ыллаатахпына санаалыын чэпчиибин, үөрэбин-көтөбүн, үчүгэйгэ тардыһабын. Мин ырыабын истээччилэр эмиэ ураты турукка киирэллэрэ буолуо диэн эрэллээхпин. Инниким туһунан элбэҕи этэри туттунабын, барыта санаа-хоту табыллан иһэригэр эрэнэбин уонна итэҕэйбин!",
      "Павел Ильин."
    ]
  },
  {
    "title": "Аллайыаха оҕолоро Tik Tok сыһыарыыны сөбүлээн тутталлар",
    "date": "21.09.2020",
    "url": "http://keskil14.ru/allajyaha-o-oloro-tik-tok-sy-yaryyny-s-b-leen-tuttallar/",
    "raw_text": [
      "2020 сылга Tik Tok диэни истибэтэх оҕо суоҕа буолуо. Бу сыһыарыыны  элбэх оҕо туһанар. Манна араас интэриэһинэй видео, саҥа тренд, лайфхак тахсар. Эдэр көлүөнэ ыччат ону көрөн үөрэнэр, үтүктэр, бэйэтин дьоҕурун сайыннарар. Биһиги оҕолорбут бу сыһыарыыны эмиэ олус диэн сөбүлээн тутталлар.",
      "Tik Tok туһунан оҕолор туох санаалаахтарын ыйыталастыбыт.",
      "— Тик токка тугу сөбүлээн көрөҕүн? Бэйэҥ видео устан таһаараҕын дуо?",
           "Валерия Прибылых, тиктокер (Val_pribylykh). Аллайыаха улууһун Оленегорскай оскуолатын 7  кылааһын үөрэнээччитэ:",
      "— Мин Тик-токка үҥкүүлүүбүн, ыллыыбын, араас күлүүлээх видеолары устан таһаарабын.  Сөбүлээн көрөр тиктокерым Чарли Дамелио буолар. Кини интэриэһинэй баҕайы видеолары таһаарар.  Үксүн үҥкүүлүүрүн уһулар, мин ону утуктэн, майгынныыр видеолары устан таһаара сатыыбын.",
           "Күннэй Лебедева, Дьокуускайдааҕы экономика уонна быраап институтун устудьуона:",
      "— Tik Tok мин саамай сөбүлээн көрөр сыһыарыым буолар.  Тоҕо диэтэххэ, онно араас тиэмэҕэ интэриэһинэй  видеолары уһулан  таһаараллар, араас лайфхакка үөрэтэллэр. Мин бэйэм видео эҥин устубаппын, көннөрү атын дьон таһаарбыттарын көрөрбүн сөбүлүүбүн.",
      "Ааптар: Валентина Суздалова"
    ]
  },
  {
    "title": "Дириҥ урбаанньыт оҕолоро хамнастарынан төлөпүөн, бэлисипиэт атыылаһаллар",
    "date": "17.09.2020",
    "url": "http://keskil14.ru/diri-urbaannyt-o-oloro-hamnastarynan-t-l-p-n-belisipiet-atyyla-allar/",
    "raw_text": [
      " Чурапчы улууһун Дириҥ И.Е. Федосеев-Доосо аатынан орто оскуолата 1988 сыллаахха өрөспүүбүлүкэ үрдүнэн аан бастаан агро-оскуола аатын ылбыта. Оскуола аныгы тэтимнээх олоххо сатаан үлэлиир дьону иитэн таһаарар.",
      "         Билигин агро-оскуола ырыынак инфраструктуратыгар, үөрэх уонна үлэ баазатын тэрийиигэ, оҕо урбаан хайысхатыгар үлэлииригэр улахан болҕомтотун уурар.  Бүгүн биһиги Дириҥ орто оскуолатын урбаанньыт оҕолорун кытта билсиэхпит. Кинилэр туох биисинэстээхтэрин, тугунан дьарыктаналларын билиэхпит. ",
      "          Спиридон Пестерев, XI кылаас үөрэнээччитэ:",
      "— Кыра сааспыттан аҕам уһанарын көрөн улааппытым. II кылаастан саҕалаан, аҕам уһанарга үөрэппитэ. Билигин номнуо дьиэ миэбэлин оҥорон, нэһилиэгим дьонугар атыылыыбын. Биллэн турар, аҕам үтүө сүбэтинэн, хонтуруолунан.  Дьон үксэ остуол, олоппос, көннөрү дуоскалары сакаастыыр. Сакаас дьыл кэммиттэн эмиэ тутулуктаах. Холобур, кыһын элбэхтэ хаар күрдьэр оҥоробун.",
      "Ханнык баҕарар үлэ син биир ыарахаттардаах. Сорох кэмҥэ сакаас олох кииримиэн сөп, сороҕор матырыйаал тиийбэт буолан хаалар.  Быйыл аҕабын кытта уһанарга аналлаах станок атыыластыбыт. Бу күһүнтэн ыла, дьэ, саҥа тэрилбинэн үлэлиэм. Элбэх сакааһы ылыам.",
      "Света Эверстова, XI кылаас үөрэнээччитэ:",
      "— Иллэҥ кэммэр иистэнэрбин олус сөбүлүүбүн. Ол иһин биисинэс- инкубатор көмөтүнэн дьоҥҥо сакааска таҥас тигэр буоллум. Кыра эрдэхпиттэн эбээм, норуот маастара М. К. Эверстова иистэнэрин көрөн, иистэнэр баҕа санаалаах улааппытым. III кылаастан саҕалаан, иистэнэргэ технология уруогун учуутала М.Н. Васильева  уонна производственнай маастар Т. И. Эверстова үөрэппиттэрэ.",
      "Аан бастакыбын сакааска ааспыт Саҥа дьыл бырааһынньыктарыгар мааскалары тикпитим. Маҥнай мин таҥас тигэн харчы өлөрүөм дии санаабат этим. Тоҕо диэтэр, дьон эрэнэн сакаастыа суоҕа дии саныырым. Билигин сакаас элбэх, чуолаан бырааһынньыктар чугаһаатахтарына. Үп-харчы киириитин туһунан кылгастык этэр буоллахха, холобур, биир былааччыйаны 1500 солк. тигэбин. Сыана таҥаһыттан, матырыйаалыттан тутулуктаах. Инникитин ателье арыныахпын баҕарабын.",
      "Сахая Иванова, X кылаас үөрэнээччитэ:",
      "—Мин “Алые паруса” оскуола актыыбын чилиэнэбин, “Дабаан” тыйаатыр куруһуогар, “Эрэл хоптото” волонтердар түмсүүлэригэр дьарыктанабын. Иллэҥ кэммэр суши уонна саахар баататын оҥорон атыылыыбын. Сушины астыырга бу сайын үөрэнним. Убайым идэтинэн повар буолан, суши оҥорорго үөрэппитэ.",
      "Суши оҥорон, бу сайын баһаам элбэх харчыны онордубут, 30-35 тыһ. кэриҥэ, оттон саахар баататын атыылаан, 1 тэрээһиҥҥэ 3-4 тыс. оҥоруоххун сөп. Суши астыырга  ыарахана диэн, киһи соҕотох сатаан кыайбат. Сакаас элбэх буоллаҕына, өр кэтэһиннэриэххин сөп. Ол табыгаһа суох. Улааттахпына, бэйэм ресторан эбэтэр кафе арыйыахпын баҕарабын. Араас экзотическай бүлүүдэлэрдээх. Баҕа санаабын толорорго күүстээхтик үлэлиэм уонна үөрэниэм.",
      "Вася Аммосов, IX кылаас үөрэнээччитэ:",
      "—Кыра эрдэхпиттэн маһынан уһанары интэриэһиргиибин, онно миэхэ күүс-көмө буолаллар аҕам уонна учууталларым.  Нэһилиэнньэттэн сакаас ылан үлэлиибит. Холобура, хаар күрдьэр,  хортуоска уурар дьааһык, саас тэпилииссэ рейкатын оҥорон атыылаабыппыт. Атыыга күрдьэх ордук хамаҕастык барар эбит. Үлэлээбит харчыбынан төлөпүөн атыыластым. Инникитин кыра оҕону сайыннарар оонньуурдары оҥорор баҕалаахпын.  “Сатаа” диэн кейстаах күлүүс нобуорун мастан оҥорбуппут.",
      "Оскуолаҕа «Уол оҕо — аҕа — учуутал» диэн ситимнээх үлэ ыытылларын түмүгүнэн, Кыайыы 75 сылыгар анаан,  “Орудие Победы” диэн куонкуруска тимиртэн “Максим” пулемет оҥорон кыайдыбыт. Бу пулемету оҥоро сылдьан аҕам сыбааркалыырга үөрэттэ. Түгэнинэн туһанан учууталларбар Фёдор Трофимовичка, Альберт Анастасиевичка махтанабын.",
      "Ньургуйаана Харитонова, XI кылаас үөрэнээччитэ:",
      "—Карантин кэмигэр парикмахерскайдар үлэлээбэттэрин иһин аҕам баттаҕын кырыйан дьарыкпын саҕалаабытым. Баттах кырыйары олус сөбүлээн, ютубка араас ньымалары көрөн элбэххэ үөрэнним. Ордук эр дьон, уолаттар баттахтарын кырыйабын.",
      "Сайыҥҥы сынньалаҥ кэмигэр күүскэ үлэлээтим. Нэһилиэккэ бассаап нөҥүө биллэриибин ыытабын, дьон суруттарар. Үлэлээбит харчыбынан төлөпүөн ылынным. Үөрүүм үгүс. Үөрэх саҕаланнаҕына, оскуолам биисинэс-инкубаторыгар туспа хос ыламмын дьарыкпын салгыыр былааннаахпын.",
      "Кирилл Петров, V кылаас үөрэнээччитэ:",
      "Былырыын саас «хара буор сиидэлээн атыылыахха сөп дуу» дии санааммын, ийэбиттэн ыйыппытым. Ийэм биһирээбитэ уонна өйөөн түөлбэбит бассаап бөлөҕөр биллэрии ыыппыта. Ол киэһээ биэс куулу чугас ыалбыт ылбыттара. Бастакы 1250 солкуобайы ылан наһаа үөрбүтүм. Күһүн рассадаҕа, дьиэ сибэккитигэр диэн 5-тии киилэнэн пакеттарга кутан, фломастерынан «Бэйэ буора» диэн этикетка ойуулаан, оскуола дьаарбаҥкатыгар таһаарбытым. Быйыл саас 24 куул сиидэлэммит хара буору атыылаатым.",
      "Быйылгы хамнаспынан дьонум эбэн,  ускуорастаах бэлисипиэт ыллым. Билигин мантан күһүн, кыһын пакеттарга кутуллан атыыланыахтаах буорбун сиидэлии сылдьабын. Үлэм дьоҥҥо туһалыырыттан үөрэбин эрэ. Кэлин баҕар буорбун чинчийэн туох састааба тиийбэтинэн удабырыанньа эбэн ситэрэн биэриэхпин сөп буолуо дии саныыбын.",
      "Ааптар: Айыына Трофимова"
    ]
  },
  {
    "title": "Дьааҥы улууһугар Снежана Бурцева куруолуктары иитэр",
    "date": "16.09.2020",
    "url": "http://keskil14.ru/daa-y-uluu-ugar-snezhana-burtseva-kuruoluktary-iiter/",
    "raw_text": [
      "Снежана Бурцева куруолуктары иитэр. Ханна буолуо дии саныыгыт? Хоту Дьааҥы улууһун бөһүөлэгэр, Сайдыыга!",
      "Кыра эрдэхпиттэн дьиэ кыылларын таптыыбын. Ол иһин куруолуктары иитэргэ санаммытым. Биир ыйдаах уол уонна кыыс куруолуктары ылбыппыт.  Кырачаан кыылларбын көрөрбөр эдьиийим Света көмөлөһөр.",
                                                                       "Куруолуктарбын  Снежок  уонна Пушок диэн ааттаабытым. Бороҥо Пушок диэн, маҥана — Снежок.  Аан бастаан ыларбар быычыкаан этилэр, онон көтөҕө сылдьарым . Билигин номнуо үһүс ыйдарыгар баран, улааттылар.",
                                                                            "Аҕам куруолуктарбар уйа оҥорон биэрбитэ. Билигин таһырдьа тураллар, халлаан тымныйдаҕына, хотоҥҥо киллэриэхпит. Харабылым — Уранник диэн ыппыт.",
      "Аһылыктара диэн — комбикорм, күөх уонна хаппыт от. Айылҕаҕа таҕыстахпына, күөх сэбирдэхтэри хомуйан биэрэбин, оччоҕо наһаа минньигэстик сиэн кэбиһэллэр. Күҥҥэ үстэ аһыыллар:  сарсыарда, күнүс, киэһэ.",
      "Куруолуктарым улааттахтарына, оҕолонон, элбиэхтэрин баҕарабын."
    ]
  },
  {
    "title": "Майинские ребята участвуют в фестивале идей и технологий Rukami",
    "date": "13.09.2020",
    "url": "http://keskil14.ru/majinskie-rebyata-uchastvuyut-v-festivale-idej-i-tehnologij-rukami/",
    "raw_text": [
      "В Якутии с 12 по 13 сентября проходит Всероссийский фестиваль идей и технологий Rukami. Более 70 мастер-классов транслируются по темам: Build, Eco, Edu и Game.",
      "Учащиеся Майинской школы им.В.П.Ларионова тоже принимают активное участие в фестивале.",
      "Темы, по которым участвуют наши ребята: Дархан Жирков  «Разработка компьютерной игры «Паркур Стикмана»,  Аман Жирков»Разработка корма для домашнего питомца из мясокостных отходов распиловки мяса»,  Айдын Жирков «Кто такой робототехник», Туяра Егорова  «Производство скраб-маски «Дары Севера» из нат.меда школьной пасеки и ягеля, Саина Маркова  «Производство печенья из ягеля «Дары Севера», Ганя Емельянов  «Производство натуральных чипсов из ягеля «Дары Севера»,  Марина Григорьева  «Производство мармелада с ягелем «Дары Севера», Валя Ефремова  «Производство шоколадного ягеля»,  Павел Исаков  «Изготовление универсального ключа», Алеша Жирков «Изготовление сувенирной ручки», Стас Иванов  «Арт проект юному-охотнику «Трон «Байанай»,  Рудик Митрофанов  «Изготовление четырех корпусного хомуса «Чолбон», Павел Игнатьев, Саша  Петухов,  Петя Колесов, Андрей Климентов «Разработка игры для смартфона», Игорь Харитонов «Изготовление самоднльного брусникоочистителя», Сайаана Иванова «Изготовление фенечек», Настя Герасимова Настя «Изготовление эко-сумки». Фестиваль  проходит в онлайн-формате на новой платформе Skillometer, на которой собрана большая база данных кружков технического творчества. Каждый может скачать новое приложение из плеймаркета в свой смартфон (айфон) и поболеть за наших ребят.",
      "В течении двух дней всех гостей и участников фестиваля ждут интерактивные лекции, интеллектуальные игры и конкурсы. Профессионалы и любители продемонстрируют свои изобретения и прорывные технологии будущего. Все гости и участники получат неоценимый багаж знаний и возможность воплотить свои проекты в жизнь!",
      "Пресс-центр Майинской СОШ."
    ]
  },
  {
    "title": "Дьааҥы Эҥэтин оҕолоро отонноон, күһүҥҥү кэрэ айылҕалыын алтыстылар",
    "date": "11.09.2020",
    "url": "http://keskil14.ru/daa-y-e-etin-o-oloro-otonnoon-k-kere-ajyl-alyyn-altystylar/",
    "raw_text": [
      "Балаҕан ыйын маҥнайгы күнүгэр, хомойуох иһин, линиэйкэбит буолбата. Балаҕан ыйын саҕаланыыта быраактыкаҕа сырыттыбыт. Ол аата,  оскуола оҕолоро төрөппүттэрин кытта отонноотулар, сугуннаатылар.",
      "Үөрэхпит дистанционнай ньымаҕа 15 чыыһылаҕа диэри көһөрүлүннэ. Учууталлар оҕолорго дьиэтээҕи үлэ биэрэллэр, ону биһиги оҥорон баран хаартыскаҕа түһэрэн, учуутал ватсабыгар ыытабыт. 16 чыыһылаттан оскуолабытыгар баран, дьэ, үөрэниэхтээхпит.",
      "Быраактыкаҕа оҕолор төрөппүттэрбитин кытта күһүҥҥү ойуурга баран отонноотубут.",
      "Снежана уонна Нарыйа Бурцевалар тэллэйдии сылдьаллар.",
      "Далаана Постникова, 3 кылаас, сугуннуу сылдьар",
      "Дайаана уонна Далаана Постниковалар",
      "Айылҕа барахсан киэркэйэн, үчүгэйэ сүрдээх. «Күһүҥҥү киһи күлбүтүнэн» диэбит курдук, быйыл сугун, отон үүнүүтэ үчүгэй. Онон бары үөрэ-көтө отонноотубут.  Аны хаһан оскуолабытыгар тиийэн үөрэнэрбитин наһаа күүтэбит.",
      "Ааптар: Снежана Бурцева, 7 кылаас үөрэнээччитэ. Эҥэ, Дьааҥы"
    ]
  },
  {
    "title": "Бүлүү Хампа оскуолатын үөрэнээччилэрэ сайынын онлайн-лааҕырдарга дьарыктаннылар",
    "date": "02.09.2020",
    "url": "http://keskil14.ru/b-l-hampa-oskuolatyn-reneechchilere-sajynyn-onlajn-laa-yrdarga-daryktannylar/",
    "raw_text": [
      "Бу сайын Бүлүү улууһун Хампа орто оскуолатын үөрэнээччилэрэ дистанционнай лааҕырдарга дьарыктаннылар. Бу туһунан оҕолор суруйууларын ааҕыҥ.",
      "ТҮӨРТ МЭТЭЭЛЛЭННИМ!",
      "Мин — Бүлүү улууһун Степан Филиппович Гоголев аатынан Хампа орто оскуолатын VII кылааһын үөрэнээччитэбин. Быйылгы үөрэх дьылын дистанционнай ньыманан түмүктээтибит,  оскуолабыт иһинэн үлэлиир “Дьоҕур” лааҕыр эмиэ оннук ааста.",
           "Лааҕырбыт үлэтэ Улуу Кыайыы 75 сылыгар уонна Сэбиэскэй Сойуус дьоруойун Николай Алексеевич Кондаков 100 сааһыгар анаммыта.  Бу күннэр усталарыгар билиибин-көрүүбүн хаҥаттым, лааҕырга ыытыллар араас күрэхтэһиилэргэ, куонкурустарга ситиһиилээхтик кытынным.  Бастыҥ көрдөрүүлээх этэрээт хамандыырдарын истэригэр киирбитим. Дьоруой Кондаковка анаммыт “Буойун учуутал” Лидия Афанасьевна Унарова айбыт хоһоонун 3 тылынан ааҕан күрэстэһии буолла (сахалыы, нууччалыы, ангылычаанныы). Манна мин төрөөбүт тылбынан ааҕан, маҥнайгы миэстэни ыллым. Сылын аайы ыытыллар “Малые спортивные игры «Дьоҕур-2020” күрэххэ, сүрдээх сытыы, тыҥааһыннаах киирсии түмүгүнэн иккистээтим. Олус үөрбүтүм, ол эрээри испэр кыратык долгуйбутум. Бэйэм спорду сэҥээрэбин, боксанан дьарыктанабын, бу көрүҥҥэ үгүс ситиһиилээхпин.",
      "“Дьоҕур” лааҕыр 26 сылын үлэлээтэ. Лааҕырбыт математическай хайысхалаах. Быйыл Кыайыы 75 сылыгар анаммыт буолан, «байыаннай» суоттары суоттаан хамаанданан киирсистибит. Мин этэрээтим II миэстэ буолла уонна сылын аайы ыытыллар “Дьоҕур” олимпиадатыгар кыттан, I миэстэни ыллым. Дьэ, ити курдук 10 күннээх лааҕыр түмүгүнэн, моонньубар 4 мэтээли кэтэн, сайыҥҥы сынньалаҥмын туһалаахтык атааран эрэбин.",
      "Лааҕырым иитээччитигэр Лидия Афанасьевна Унароваҕа, баһаатайбар Юлиана Николаевна Евелеваҕа уонна лааҕыр салайааччытыгар Мария Андреевна Николаеваҕа махталбын тириэрдэбин. Оҕолорго баҕарыам этэ, туйгун доруобуйаны, үлэҕэ, үөрэххэ үрдүк ситиһиилэри. «Дьоҕур» өссө сайда, тупса турдун, оҕо-аймах таптаан сылдьар лааҕыра буоллун!  /Герман Чемезов/",
      "СУОТТУУРБУН СӨБҮЛҮҮБҮН",
      "Мин — «Дьоҕур» лааҕыр иитиллээччитэбин. Бэйэм спорду сэргиибин, ордук боксанан, тустуунан дьарыктанабын, ону таһынан теннис куруһуогар сөбүлээн сылдьабын. Оскуолам иһинэн үлэлиир «Дьоҕур» лааҕырга сыл аайы сылдьабын.",
      "Онно «Мин аймахтарым сэрии сылларыгар» диэн бырайыак күрэҕэр II миэстэни ылбыппыттан олус астынабын, бу күрэх Улуу Кыайыы 75 сылыгар аналлаах этэ. Улуу сэрии ыарахан кэмнэригэр аймахтарым хайдах олорбуттарын туһунан суруйбутум «Мин өбүгэлэрим ыар сэрии кэмнэригэр» диэн ааттаабытым. Хас биирдиибит ытык иэспит дии саныыбын. Онтон сиэттэрэн бу бырайыакка кыттыбытым. «Дьоҕур» математическай олимпиадатыгар бастаатым. Саамай сөбүлүүр биридимиэтим – математика. Формулаҕа туруора-туруора, уугар-хаарбар киирэн туран суоттуурбун туохтааҕар да ордоробун.",
      "Оҕолор, үчүгэйдик кыһаллан үөрэниҥ, сөбүлүүр дьарыккытын көтүппэккэ күүстээхтик дьарыктаныҥ. Оччоҕо ситиһии син биир баар буолуоҕа. Инникитин да маннык лааҕырдар арыллан үлэлии турдуннар, оҕолору элбэххэ үөрэтэр, түмэр, бэрээдэктиир эбит диэн санааҕа кэллим. /Саян Катанов/",
      "ЭЛБЭХ ДОҔОТТОРДОННУМ",
      "Мин Хампа орто оскуолатын VII кылааьын ситиһиилээхтик түмүктээтим. Бу сайын Бүлүү улууһун Кыһыл Сыыр бөһүөлэк Оҕо айымньытын Дыбарыаһа уонна Саха сирин оҕо хамсааһына тэрийбит «Под парусом РДШ» диэн өрөспүүбүлүкэтээҕи дистанционнай лааҕырга сырыттым.",
      "Мин иккис этэрээккэ түбэспитим. Баһаатайбыт  Ксюша диэн ааттаах этэ. Сарсыарда күннээҕи былааны быһаарсарбыт, онтон араас күрэхтэр уонна көрсүһүүлэр буолаллара олус кэрэхсэбиллээх этэ.",
      "Күн аайы Сахабыт сирин улуустара онлайн-марафон ыыппыттара. Марафону «Ылдьаа ыччаттара» Нам улууһа түмүктээбитэ. Манна араас оонньууну, маастар кылаастары тэрийбиттэрэ. Ону таһынан араас интириэһинэй идэлээх дьону кытта көрсүһүүлэр буолбуттара.",
      "Бу лааҕырга сылдьан олус астынным, өрөспүүбүлүкэбит араас муннугуттан сылдьыбыт буоланнар, элбэх саҥа доҕоттордоннум. Ньургуяна Владимировна Макароваҕа уонна Кыһыл Сыыр Оҕо айымньытын Дыбарыаһын үлэһиттэригэр махталбын тириэрдэбин.  /Ксюша Харлугина/"
    ]
  },
  {
    "title": "Бэдьимэ эдэр сылгыһыта Алёша Андреев сайынын көнүүһүнэҕэ үлэлээтэ",
    "date": "28.08.2020",
    "url": "http://keskil14.ru/bedime-eder-sylgy-yta-alyosha-andreev-sajynyn-k-n-ne-e-leleete/",
    "raw_text": [
      "Бэдьимэ оҕолоро сайыны туһалаахтык атаардылар.  8 кылаас үөрэнээччитэ Алёша Андреев бу сайын көнүүһүнэҕэ үлэлээн, аҕатыгар көмөлөстө. ",
      "Үлэтэ сарсыарда 3.30 саҕаланан, хойукка диэри тардыллар.   Аҕатын кытта аттарын ипподромҥа илдьэн хаамтараллар, ойуталлар- суурдэллэр. Көнүүһүнэҕэ төттөрү аҕалаллар, сынньата-сойута түһэн баран, эбиэһинэн, отунан, соломонон аһаталлар, уулаталлар.  Астарын биэрэн баран, уйаларын ыраастыыллар.  Алеша Күндээр диэн 10 км сүүрүүгэ ситиһиилэрдээх сүүрүк сылгытын миинэн олорор.",
      "Алеша бииргэ төрөөбүт сэттиэлэр, кини – алтыс  оҕо. Аҕата Николай Петрович, ийэтэ Саргылана Афанасьевна үлэһит удьуор  сыдьааннара буолан,  бэйэлэрин оҕолорун эмиэ кыраларыттан үлэни таптыырга, сатабыллаах буоларга иитэллэр.",
      "Ааптар: Екатерина Попова.",
      "Мэҥэ-Хаҥалас."
    ]
  },
  {
    "title": "Владислав Бурнашев: «Көхтөөх үлэ – үөрүү үрдэлэ»",
    "date": "27.08.2020",
    "url": "http://keskil14.ru/vladislav-burnashev-k-ht-h-le-r-rdele/",
    "raw_text": [
      "Россиятааҕы үөрэнээччилэр бүттүүн хамсааһыннара дойдубут бары муннуктарын үөрэнээччилэрин түмэр, сомоҕолуур, биир хайысхалаахтык, биир сыаллаахтык үлэлиири, үөрэнэри көҕүлүүр. РДШ оҕолору бары өттүнэн сайыннарар сыаллаах, киэҥ хабааннаах, үрдүк таһымнаах тэрээһиннэри ыытар. Онуоха Мииринэй улууһун оҕо тэрилтэтэ бары тэрээһиннэргэ тэтимнээхтик кыттар.",
      "Владислав Бурнашев Мииринэйдээҕи политехническай лиссиэйин IX кылааһын үөрэнээччитэ. Россия үөрэнээччилэрин бүттүүн хамсааһынын Мииринэй улууһун түмсүүтүн бэрэсэдээтэлин солбуйааччыта.",
      "– Биһиги Россия үөрэнээччилэрин бүттүүн хамсааһынын Саха сиринээҕи региональнай отделениетын олохтоох салаатын биирдэстэринэн буолабыт. Биһиги түмсүүбүт түөрт хайысханан үлэлиир: информационнай-медийнэй, байыаннай-патриотическай, личностнай сайдыы, гражданскай көхтөөх буолуу. Хас хайысха аайы үөрэнээччилэри түмүү, доҕордоһууну, сомоҕолоһууну көҕүлээһин уонна кинилэр баҕа санааларын, идеяларын олоххо киирэрин өйүүбүт.",
           "Оскуола уонна эбии үөрэхтээһин киинин төрүтүгэр медиа бөлөх, добровольческай этэрээттэр, байыаннай-патриотическай кулууптар, айар түмсүүлэр тэриллэллэр. Оҕолор сөбүлүүр эйгэлэригэр сайдалларыгар биһиги күүс-көмө буолабыт.",
      "– Сайын түмүктэнэрэ чугаһаата. Россия үөрэнээччилэрин бүттүүн хамсааһынын сайыҥҥы быраграммата хайдах ааһан эрэр?",
      "– Быйыл сайыҥҥы сынньалаҥҥа Мииринэй улууһугар оҕолорго анаан араас онлайн-куонкурустары, викториналары, аахсыйалары уонна дистанционнай ньыманан «Классные встречи» ыыттыбыт. Холобур, биһиэхэ Калифорнияттан, InDriver такси-сервис төрүттээччитэ, Арсен Томскай ыалдьыттаата. Сайыммыт биир умнуллубат түгэнэ, «Под парусом РДШ» онлайн лааҕыр тэриллиитэ буолар. Онно өрөспүүбүлүкэ бары улуустарын оҕолоро кыттыбыта. Лааҕыр чэрчитинэн, хайысхалар экспертэрин кытта профориентационнай кылаастары ыыппыппыт. Юриспруденция – өрөспүүбүлүкэ Конституционнай суутун бэрэсэдээтэлэ Александр Ким-Кимэн, предпринимательство – ООО «ЛенТранс» генеральнай дириэктэрэ Максим Дьячковскай уо.д.а. Кинилэр бары бэйэлэрин уопуттарын үллэһиннилэр уонна оҕолорго идэни билигин талалларыгар сүбэлээтилэр.",
           "– Эн санааҕар, оҕо тэрилтэтэ сайдыытын ситиһэргэ туох нааданый?",
      "– Барыта оскуолаттан саҕаланыахтаах, тэрилтэ дьаһалтата ханнык да оҕо тэрилтэтигэр көмөлөһүөн баҕарбат буоллаҕына, хамаанда чилиэннэригэр олус уустук буолуо дии саныыбын. Биһиги Саха сирин РДШ актыбыыстара, бырайыактыыр уонна процесс управлениятын департаменын, Саха Өрөспүүбүлүкэтин Ил Дарханын уонна Саха Өрөспүүбүлүкэтин Бырабыытылыстыбатын дьаһалтатын кытта бииргэ төрөөбүт оскуолабытын сайыннарыы идеяларын уонна көҕүлээһиннэрин көмөлөһөр бырайыагы бэлэмниибит.",
           "– Ситиһиигит хайдаҕый?",
      "– РДШ Мирнэйдээҕи салаатыгар, 2019 сыл бүтүүтэ уонна 2020 сыл саҥатыгар биһиги төрөөбүт оройуоммут сайдарыгар бэлэмнээх түмсүүбүт үөскээбитэ. Элбэх аахсыйалары, флешмобтары, көрсүһүүлэри, куонкурустары ыытабыт. Бэйэбит дьыалабытын добровольнай төрүккэ олоҕуран ыытабыт. Хас биирдии тэрээһиҥҥэ киэһэ 20 ч. диэри кичэйэн бэлэмнэнэбит диэн этиэхпин баҕарабын. Биһиги ситиһиибит диэн бэйэбит түмсүүбүт, оройуоммутун, өрөспүүбүлүкэни уонна Россияны сайыннарарга бэлэмнээх, саамай талааннаах оҕолоро буолабыт.",
           "– Бу кэпсэтии иһин улахан махтал! Ааҕааччыларбытыгар тугу этиэҥ этэй?",
      "– Биһиги өрөспүүбүлүкэбит салайааччыларыгар этиэхпин баҕарабын. Саха сирин оҕолоро, бу инникитин төрөөбүт дойдуларын салайан, сайыннаран, бары хайысхаларга бастакы миэстэҕэ турарга дьулуһаллар. Бука бары үөрэнээччилэргэ оскуолаҕыт ыытар бары тэрээһиннэригэр көхтөөхтүк кыттыҥ, улуускут, өрөспүүбүлүкэбит туһугар айымньылаахтык үөрэниҥ, үлэлээҥ диэн ыҥырабын!",
      "Павел Ильин."
    ]
  },
  {
    "title": "Фатия Авдеева была и остается легендой пионерии Якутии",
    "date": "26.08.2020",
    "url": "http://keskil14.ru/fatiya-avdeeva-byla-i-ostaetsya-legendoj-pionerii-yakutii/",
    "raw_text": [
      "Ушла из жизни наша любимая Фатия Иннокентьевна Авдеева… Для нас, кто продолжает ее  дело по дополнительному образованию детей Республики Саха (Якутия) — это большая утрата…",
      "Фатию Иннокентьевна знаю с 1969 г. благодаря своему директора, наставнику Вилюйского Дома пионеров и школьников Ефиму Алексеевичу Михееву, который был знаком с Фатией Иннокентьевной с 1953 г.по 1990 гг. Они часто встречались на различных всероссийских,республиканских слетах пионеров и семинарах, курсах. Она работала директором Дворца детства в течении 60 лет, была преданной своей избранной профессии.  Когда я приезжала на на семинары, мероприятия, слеты пионеров и школьников, слеты интернациональной дружбы,  всегда заходила в ее кабинет и говорили о своей пионерской работе. Фатия Иннокентьевна — поистине легенда пионерии Якутии, прожила достойную жизнь, являясь ярким примером для всех педагогов дополнительного образования преданностью  своей работе, своей яркостью. Она обладала умением руководить большим коллективом, проводила масштабные республиканские мероприятия, выступала с яркой речью перед школьниками.",
      "Светлая память о Фатие Иннокентьевне останется на многие годы.",
      "Н.Д.Алексеева, заслуженный работник РС(Я), Почетный работник просвещения РФ , обладатель знака отличия»Гражданская доблесть», Почетный гражданин города Вилюйска и Вилюйского улуса."
    ]
  },
  {
    "title": "Каришка Колесова: “Хас биирдии күн олус күндү!”",
    "date": "18.08.2020",
    "url": "http://keskil14.ru/karishka-kolesova-has-biirdii-k-n-olus-k-nd/",
    "raw_text": [
      "Каришканы өрөспүүбүлүкэ үгүс олохтооҕо саамай эдэр блогер быһыытынан билэллэр. Кини 12 саастаах. “Instagram” ситимигэр билигин 65 тыһыынчаттан тахса ааҕааччылаах. Тус сирэйигэр күн ахсын араас тиэмэҕэ суруйар, кэпсиир, биир сурутааччыларын кытары алтыһар.",
      "Карина Колесоваҕа 2018 сыллаахха быраастар лейкоз диэн диагноһы туруорбуттара. Кини кып-кыра эрээри, улахан сүрэхтээх, күүстээх санаалаах, биһиэхэ барыбытыгар холобур буолар киһи! Икки сыл тухары хаан араагын утары дьаныардаахтык охсуһан кыайбытын туһунан дьон аймах үөрэ иһиттэ.",
      "http://www.instagram.com/p/B1Sf_img1sz/?utm_source=ig_web_button_share_sheet",
      "– Үтүө сонуну кытта олоххор туох уларыйыы буолла?",
      "– Күннээҕи олохпор улахан уларыйыы суох. Чугас дьонум, доҕотторум үөрэ-көтө сылдьаллар. Бары бэйэлэрэ үтүөрбүт курдук сананаллар. Миигин кытта тэбис-тэҥҥэ үөрүүбүн үллэстэллэр. Элбэх эҕэрдэ тыллары иһиттим, үөрдүм-көттүм, биир саамай улахан баҕа санаам туолбутуттан толору дьоллоннум! Билигин бириэмэбин олус туһалаахтык атаарабын. Аспын-үөлбүн көрүнэбин, битэмиин иһэбин, сарсыарда тураат, сэрээккэлиибин. Бу мин ис турукпар, өйбөр-санаабар олус көмөлөһөр, чэгиэн-чэбдик сылдьаҕын, күүс-сэниэ, эниэргийэ киирэр.",
      "– Билигин уопсай доруобуйаҥ туруга хайдаҕый?",
      "– Дьэ, толору доруобай олоххо үктэнэн эрэбин. Икки сыл устата химия терапия ылбытым, күүстээх эминэн эмтэммитим туһалаатар да, хайа эмит өттүнэн охсуулаах буолар эбит. Ол курдук сахарнай диабет ыарыытынан ыалдьа сылдьыбытым. Үтүөрэр баҕаттан киһи барытын тулуйар кыахтаах. Кылаабынайа, быраас сүбэтин барытын эндэппэккэ тутуһар наада.",
      "– Бу ыарахан кэми хайдах аһарбыккын кэпсиэҥ дуо?",
      "– Биһиги дьиэ кэргэн ыарахаттартан чаҕыйбакка, өйдөһөн, биир сомоҕо буолан, бу кутталлаах ыарыыны кыайыахпыт диэн эрэллээх этибит. Бу икки сыл тухары чугас, ыраах аймахтарбыт бары илиилэрин утары ууммуттара, уҥа-хаҥас өттүбүттэн күүскэ өйөөбүттэрэ. Биһиги онно махталбыт муҥура суох! Элбэх киһи өйөбүлүн биллэрэрэ күүс-уох биэрэр.",
      "Улаханнык санаабын түһэрэн, чуҥкуйбутум да диэн ахсааннаах этэ. Учууталым, бииргэ үөрэнэр оҕолорум, ийэм доҕотторо, бииргэ үлэлиир дьоно уонна “Instagram” сурутааччыларым суруйан, миигин олус сэргэхситэллэрэ.",
           "− Олоххо сыһыаныҥ төрдүттэн уларыйар буоллаҕа.",
      "−Биллэн турар. Хас биирдии күн олус күндү. Сарсыарда уһуктаат, киһи сиэринэн хамсанарыҥ, үрүҥ күнү, сибэккини көрөрүҥ, аһыырыҥ, аттыгар таптыыр дьонуҥ бааллара – барыта күндү, сыаналаах. Олоҕу атын харахпынан көрө, ылына үөрэнним. Күннээҕи кыһалҕа, мээнэ сыала суох олоруу, хомойуу саамай бүтэһик миэстэҕэ тэбиллэр. Олоххо, дьоҥҥо таптал, итэҕэл, үтүөнү тарҕатыы ордук суолтанар.",
      "− Ийэҕиҥ кытта олус чугас уонна истиҥ сыһыаннааххыт тута көстөр.",
      "− Ийэм – мин саамай чугас киһим. Кини олус күүстээх санаалаах, миигин наһаа күүскэ таптыыр, хайдах да түгэҥҥэ өйүүр, мин туспар кыһаллар. Табыллыбат, сатаммат түгэннэрбэр үтүө сүбэһитим. Кини истиҥ сыһыана, үтүө санаата туохтааҕар да күндү!",
      "− Быйылгы үөрэх дьыла эйиэхэ ураты долгутуулаах буолуохтаах.",
      "– Оннук. Саҥа үөрэх дьылыгар VI кылааска “Айыы кыһата” национальнай гимназияҕа үөрэнэ барарбын долгуйа күүтэбин. Оскуолабар өрүү туйгуннук үөрэнэрим.",
           "– Туох сөбүлүүр дьарыктааххыный?",
      "− Дьарыгым диэм элбэх буоллаҕа. Мадьыал ааҕыныстыбатыгар сылдьабын, аангылыйа тылын кууруһугар үөрэнэбин уонна саахыматтыыбын. “Instagram-ҥа” араас тэттик видеолары устарбын уонна сурутааччыларбын кытары кэпсэтэрбин-ипсэтэрбин олус сөбүлүүбүн. Кинилэртэн баҕа санаалар, үтүө тыллар уонна интэриэһинэй ыйытыылар кэлэллэр. Ону тэҥэ өссө кинигэ ааҕарбын сөбүлүүбүн. Араак ыарыыны кыайбыт дьон туһунан кинигэлэри олус сөбүлээн аахпытым. Киһиэхэ күүстээх санааны иҥэрэллэр, эрэли үөскэтэллэр.",
      "– Дьоҥҥо-сэргэҕэ, биир саастыылаахтаргар тугу баҕарыаҥ этэй?",
      "– Ыалдьымаҥ, доруобай буолуҥ! Этэҥҥэ сылдьыҥ. Ханнык да түгэҥҥэ санааҕытын түһэримэҥ. Бириэмэҕитин туһалаахтык атаарыҥ. Күүстээх санаалаах, сырдыкка, кэрэҕэ эрэллээх буолуҥ! Ийэм миигин күн аайы оннук диэн үөрэтэр, өйдөтөр. Билиҥҥи үйэҕэ киһи киһиэхэ үчүгэй сыһыана туохтааҕар да күндү. Үтүө санаалаах буолуохха, дьоҥҥо дьолу баҕарыахха наада. Үтүөнү оҥорбутуҥ барыта үтүөнэн эргийэн кэлэр.",
      "Кэпсэттэ Павел Ильин."
    ]
  },
  {
    "title": "Гиирэ спордунан эрчиллэр Руслан Лугинов ситиһиитин төрдүн туһунан кэпсиир",
    "date": "12.08.2020",
    "url": "http://keskil14.ru/giire-spordunan-erchiller-ruslan-luginov-siti-iitin-t-rd-n-tu-unan-kepsiir/",
    "raw_text": [
      "Гиирэ спордунан эрчиллэргэ улахан миэстэни ылбатынан, элбэх үгүс спорт инбэнтээрэ ирдэммэтинэн, эрчиллэргэ олус табыгастаах көрүҥ.",
      "Россия Кубогын иккис, Россия полуфиналын үһүс призерадара, Саха сирин чемпиона, спорт маастара Руслан Лугинов (Уус Алдан) гиирэ спордунан оскуола кэмиттэн дьарыктанар. «Эр киһини бу көрүҥ тулуурга, дьулуурга үөрэтэр», — диэн санаатын үллэстэр. Гиирэ спорда саха ыччатыгар сайдар кэскиллээҕин бэлиэтиир.",
           "– Руслан, ааҕааччыларга, баһаалыста, бэйэҕин билиһиннэр эрэ.",
      "– Мин Уус Алдан улууһун наһаа нарын тойуктаах Найахы нэһилиэгиттэн төрүттээхпин. Лугиновтар дьиэ кэргэҥҥэ иккис оҕонон төрөөбүтүм. Ыал кыра оҕотобун. Бииргэ төрөөбүт эдьиийдээхпин.",
      "– Үөрэҕин туһунан кэпсээтэххэ…",
      "– Билигин М. К. Аммосов аатынан Хотугулуу-Илиҥҥи федеральнай университекка, горнай институт магистратуратын “Управление пожарной безопасности” диэн салааҕа ситиһиилээхтик үөрэнэ сылдьабын.",
      "– Спорт эйгэтигэр хайдах киирбиккиний?",
      "– Маҥнайгы тренерым — Иван Иванович Никифоров. Кини миигин гиирэ спордугар сыһыарбыта. Тоҕо уонна хайдах гиирэ спордугар киирбит диир буоллаххытына, VII кылааска үөрэнэр кэммэр, Иван Иванович соҕуруу баран гиирэҕэ күрэхтэһэн кэлбитэ. Кыайыы амтанын билэн, үөрэн-көтөн кэлэн, биһиэхэ кылаас чааһын ыыппыта. Онно тута гиирэ спордун туһунан кэпсээбитэ. Мин болҕойон аҕай истибитим, сэҥээрбитим. Иван Иванович кэпсиириттэн, саамай өйдөөн хаалбытым нуучча оҕолоро гиирэни хайдах анньалларын, дьарыктаналларын туһунан буолар. Оттон өйбөр толкуйдаан, маннык санааҕа кэлбитим: «Мин да туох уратылаахпыный кинилэртэн, сөпкө дьарыктаннахпына элбэҕи ситиһиэм ди». Бу кэмтэн ыла гиирэни үөһэ-аллараа анньа сылдьыбытым номнуо 9 сыл буолла. Миигин гиирэҕэ сыһыарбыт тренербар махталым муҥура суох.",
      "Руслан маҥнайгы тренерын кытта.",
      "– Билигин эйигин ким дьарыктыыр?",
      "– Оскуоланы бүтэрээт, олохпор өссө биир киэҥ хардыы оҥорон, Дьокуускай куоракка үөрэнэ киирэн, дьарыкпын бырахпакка, салгыы эбиллээри, сайдаары «Модун» спортивнай комплекска Василий Николаевич Дьячковскай дьаһалтатынан утумнаахтык дьарыктана сылдьабын.",
      "– Cитиһиилэриҥ, кыайыыларыҥ-хотууларыҥ туһунан кэпсиэҥ дуо?",
      "– Ол курдук, 2013, 2017 сылларга «Манчаары оонньууларын» муҥутуур кыайылааҕа буолабын. 2014 сылга Намҥа ыытыллыбыт Саха сирин норуоттарын спортивнай оонньууларын призерабын, 2017 сылга Улан-Удэ куоракка Леонов турнирыгар Россия спордун маастарын толоробун, 2018 сылга Бердск куоракка полуфинал России III миэстэ, 2018 сылга Кореяҕа Пусан куоратыгар азиатскай зона ыытыллыбыта, онно кыайыы амтанын билбитим. 2019 сылга «Олоҥхо ыһыаҕар» эстафетаҕа улууһум аатыттан кыттан II миэстэ буолбуппут, Томскайга гиирэҕэ «Кубок России» баран II миэстэ, Улан-Удэ куоракка Леонов бирииһигэр III миэстэ.",
           "Хас биирдии ситиһиим хара көлөһүнүнэн кэлэр. Онон гиирэ спордун туһунан кэпсээтэххэ бу курдук: «Хас биирдии гиирэбиик курэхтэһэ сылдьан, элбэх санааҕа ыллараллара буолуо». Дьэ, мин бэйэм санаабын этиим.",
      "Миигин тренерим алҕаан, эрэннэрэн атаарар, ырыа алгыстаах хааман, олох охсуһардыы тахсабын. Ол эрээри, ким эрэ баара суоҕа 10 мүнүүтэ эрэ дии саныыр буоллаҕына, олох сыыһа толкуйдуугут. Манна олох сэрии, атын хартыына, 10 мүнүүтэ сыалай 1 чаас гиирэни анньа турар курдук ааһар. Бастакы уонна иккис мүнүүтэлэргэ «бэрт наһаа да үчүгэй, гиирэ олох чэпчэки», онтон үһүс мүнүүтэ барар «ок-сиэ баарын биллэрэн эрэр дии (гиирэ)», төрдүс мүнүүтэ бүтэрин саҕана «оо, алта мүнүүтэ баар, тулуйбут эрэ киһи», онтон бэһис мүнүүтэ буттэҕинэ «аны аҥаара, гиирэ илиибэр тэһэ киирэн, ыарыыта сүрдээх, сирэй-харах мөлтүүр», алтыс мүнүүтэҕэ «манна хайыы турабын, уу ити көрөөччүлэр курдук сылдьыбыт киһи баар ини, хараҕым кытыытынан дьоммун көрөбүн, өрүөллэр эмиэ кыһалла аҕай тураллар эбит», таблону көрөбүн: «сэттис мүнүүтэ», дьэ бу саамай ыарахан кэм. Туох баар күүспүнэн гиирэбин көтөҕөбүн. уурбаппын, анньарым тухары анньабын, Ахсыска «биир мүнүүтэни тулуйуохха уонна бүтэр, атаҕым олорбут, тыҥам баарын биллэрбит». Тохсус мүнүүтэҕэ «һуу, олох гиирэм наһаа чэпчэки, бэйэтэ тахсар курдук, ол да буоллар ыарахан». Уон мүнүүтэ буолбутун кэннэ, нэһиилэ бүтэһик кыахпынан тахсан иһэн, санаан ылабын «аны өссө рывок баар диэн күлэбин». Инчэҕэй футболка, ытыһым барыта хаан, гиирэбин мин таптыыбын.",
      "– Оҕолорго тугу баҕарыаҥ этэй?",
      "– Барыларыгар чэгиэн доруобуйаны уонна ситиһиилээх буолууну баҕарабын. Спордунан дьарыктаныҥ! Өйгүтүнэн-санааҕытынан сырдыкка тардыһыҥ, дьон-сэргэ ортотугар сылдьыҥ. Бэйэҕитин таптааҥ, хайдах баарынан ылыныҥ, эрэллээх, күүстээх санаалаах буолуҥ. Уонна биллэн турар, чугас дьоҥҥут өйөбүл-тирэх буолуохтуннар.",
      "Биһиги бу гиирэ спордун көрүҥүн өрөспүүбүлүкэҕэ киэҥник тарҕатан, оҕолор дьарыктанан эрэллэриттэн астынан, дуоһуйан бары даҕаны сүргэбит көтөҕүллэр! Дьарык быыһыгар, гиирэнэн челлендж видео оҥорон устан, социальнай ситимнэргэ тарҕатабыт. Билигин нэдиэлэҕэ 3 күн гиирэлиибин, 3 күн уопсай физическэй бэлэми толоробун уонна баскыһыанньаҕа сынньанабын.",
      "Павел Ильин."
    ]
  },
  {
    "title": "Именная стипендия члена Совета Федерации РФ Александра Акимова вручена лучшему выпускнику Кюкяйской школы",
    "date": "10.08.2020",
    "url": "http://keskil14.ru/imennaya-stipendiya-chlena-soveta-federatsii-rf-aleksandra-akimova-vruchena-luchshemu-vypuskniku-kyukyajskoj-shkoly/",
    "raw_text": [
      "Лучшему выпускнику Кюкяйской средней школы Сунтарского улуса Айхалу Львову вручена именная стипендия сенатора Александра Акимова в размере 25000 рублей. Стипендия вручается восемнадцатый год, а свой отсчёт она начала в 2003 году.",
      "Вручает директор школы Егор Иванович Алексеев",
      "Академик Академии социальных наук РФ, доктор экономических наук, профессор Александр Акимов учредил ежегодную именную стипендию (грант) «Лучший выпускник школы»в 2003 году в целях повышения качества образования знаний учеников МБОУ «Кюкяйская СОШ им.А.К.Акимова».",
      "В этом учебном году Айхал Львов показал высокие достижения по итогам результатов сдачи единого государственного экзамена. Юноша является призёром муниципальных олимпиад, республиканских и региональных научно-практических конференций, проектных конкурсов, улусных открытых турниров по боксу, региональных военно-патриотических игр, двухкратным обладателем Гранта Главы МР «Сунтарский улус(район)», юнкором пресс-центра школы «Кустук».",
      "Айхал самый младший, восьмой по счету, ребенок в многодетной семье. Данил Прокопьевич и Екатерина Кирилловна Львовы уделяют большое внимание воспитанию своих детей. Так в 2003 году первым стипендиатом стала их старшая дочь Сахая, в 2007 — Татьяна, в 2010 — Ольга, и, наконец, в 2020-м — Айхал.",
      "Сам юноша говорит: «Я собираюсь поступать в СВФУ им. М.К. Аммосова на направление «Культурология» (Социокультурное проектирование). Моя будущая профессия — культуролог,  хороша тем, что я получу знания, умения и навыки, позволяющие мне работать в широком спектре областей. Культурологи, действительно, редки в наше время. Но я считаю, что в такой многонациональной стране с богатой историей, как Россия, нужны такие специалисты. Именно поэтому я выбрал этот путь».",
      "С родителями — Данилом Прокопьевичем и Екатериной Кирилловной",
      "Стоит заметить, что вырос мальчик не совсем в обычной крестьянской среде- и мать, и отец, пишут стихи. Ранее оба работали в совхозе, ныне — пенсионеры. По признанию сельчан, очень хорошие люди. И отрадно, что дети пошли по их стопам — такие же творческие и трудолюбивые.",
      "Источник: aleksandrakimov.ru"
    ]
  },
  {
    "title": "Уйбаан  Егоров аҕатыттан иҥэриммит  үлэлиир  сатабыла олоҕор төһүү  буолуо",
    "date": "06.08.2020",
    "url": "http://keskil14.ru/ujbaan-egorov-a-atyttan-i-erimmit-leliir-satabyla-olo-or-t-buoluo/",
    "raw_text": [
      "Тыа уол  оҕото барахсан кыра сааһыттан аҕатын батыһа  сылдьан  саха эр киһитин  сатабылыгар барытыгар үөрэнэр.  Хаптаҕай орто оскуолатын 7 кылааһын  үөрэнээччитэ  Уйбаан  Егоров тыа сирин үлэтин сатаабатаҕа, сыстыбатаҕа диэн  суох.",
      " Уйбаан Егоров— 4-5 сыанаҕа үөрэнэр оскуола биир бастыҥ үөрэнээччитэ, спортсмен бэрдэ, хайыһардьыт. Кылаас, оскуола уопсастыбаннай олоҕор көхтөөтүк  кыттар, уолаттар ансамбыллларыгар, муода театрыгар дьарыктанар. Уйбаан аҕата, Леонид Иванович, нэһилиэккэ биир ситиһиилээхтик дьаһанан олорор бааһынай хаһаайыстыба  салайааччыта, сүүстэн тахса сыспай сиэллээҕи, отучча ынах  сүөһүнү көрөр-истэр.",
      "Көмөлөһөөччүтүтүнэн уола  Уйбаан  буолар. Уол кыһынын  ат аһатан, сайынын  оттоһон, көмө киһитэ. Аҕалаах  уол  быыстарыгар бултууллар,балыктыыллар. Илии тутуурдаах, өттүк харалаах кэлэн  үөрдэллэр.",
      "Итини  таһынан, Егоровтар кууруссаны, куһу  иитэллэр.Инкубаторга сымыыттан  чоппуусканы таһаараллар. Чоппууска тахсара  бэрт улэлээх эбит, бириэмэтинэн  көрөн, сымыыты  эргитиллэр, сырдык эрэсиимэ, температурата кытаанахтык тутуһуллар. Уйбаан ити  улэни  бэркэ  кыайа тутар. Сыныйан  үөрэтэн, кэтээн көрөн, дакылаат суруйан, НПК -ҕа  үлэтэ биһирэммитэ. ",
      "Егоровтар дьиэ  кэргэн оҕуруот  аһын,   сибэкки арааһын  эмиэ  кыайа  хото  үүннэрэллэр. Бу  үлэҕэ  барытыгар уоллара күүс- көмө буолар. Үлэ-сынньылаҥ кэмин сатаан аттарарга, бириэмэни сөптөөхтүк  туһанарга, сатабылга  Уйбаан күннэтэ аҕатын кытта тэҥҥэ үлэлэһэн үөрэнэр. Сайыммыт  кылгас, былдьаһыктаах күннэрин  баттаһан, билигин Егоровтар дьиэ кэргэҥҥэ —  от  күүстээх  үлэтин  үгэнэ…",
      "Инникитин Уйбаан  Егоров ханнык да  идэлээх үлэһит  буоллар, кыра  эрдэҕиттэн иҥэриммит  саха уолун  дэгиттэр  сатабыла олоҕор төһүү  буолара  саарбаҕа  суох. Аҕатын Леонид Иванович  курдук  төһүү  үлэһит,  сатабыллаах  хаһаайын  буоларыгар  эрэнэбит.",
      "Ааптар: Нина Яковлева, «Кустук» телестудия салайааччыта"
    ]
  },
  {
    "title": "Эдэр худуоһунньук Лида Иванова: Өҥ арааһа олус элбэх, ону таба көрүөххэ наада",
    "date": "03.08.2020",
    "url": "http://keskil14.ru/eder-huduo-unnuk-lida-ivanova-araa-a-olus-elbeh-onu-taba-k-r-hhe-naada/",
    "raw_text": [
      " Мэҥэ-Хаҥалас улууһун Хаптаҕай орто оскуолатын талааннаах үөрэнээччитэ Лида Иванова туһунан  билиһиннэриэхпин баҕарабын.",
      "Лида  оскуолаҕа  киириэҕиттэн наар туйгун  сыанаҕа  үөрэнэр, оскуола, кылаас общественнай олоҕор  көхтөөхтүк  кыттар. Лида саамай сөбүлүүр дьарыга — уруһуй. Ийэтэ Анна  Ивановна  этэринэн,  «Лида  уруһуйга  дьоҕура олох  кыра  эрдэҕиттэн биллибитэ».  Анна  Ивановна педагог иитээччи  идэлээх  буолан,  оҕотун  талаанын  таба  көрөн сөпкө салайан  биэрбитэ. Ол курдук,  кыыс  художественнай  кылааска  үөрэнэ  киирбитэ. Художественнай кылаас  учуутала Виктория Викторовна Алексеева эмиэ  бэйэтэ  туспа көрүүлээх,  талааннаах, улэҕэ  бэриниилээх буолан,  иитиллээччилэригэр  элбэҕи  биэрбитэ.  Лида  дьаныардаахтык, умсугутуулаахтых  дьарыктанан, художественнай оскуоланы кыһыл  дипломунан  бүтэрбитэ.",
      "Уруһуй  оскуолатыгар  ылбыт  билиитэ, дьоҕура  сылтан  сыл  арыллан, уруһуйдуур баҕата  күүһүрэн, Лида бииртэн  биир интэриэһинэй үлэлэри айар буолбута. ",
      "Уруһуйдьут  киһи тулалыыр  эйгэни, дьону атыннык  көрөр дии саныыбын  мин.  Холобур,  үгүс  киһи  ойууру-тыаны  от  күөҕэ дьүһүнүнэн  көрөр, араас дэгэтин (оттенок) араарбат.  Онтон Лида бэйэтэ  этэринэн, өҥ арааһа олус элбэх, ону таба көрүөххэ наада. Кини бэйэтин  кумирдарын  сөбүлээн ойуулуур. «Мин  ылабын  да,  көннөрү уруһуйдаан  киирэн  барабын. Ханнык эрэ методика, уруһуй техниката диэн сөп түбэһиннэрэ сатаабаппын. Уруһуйдуур  баҕам атын худуоһунньуктар  үлэлэрин  көрдөхпүнэ эмиэ  киирэр, кинилэр  үлэлэрэ  уруһуйдуурга,  сайдарга олук  буолаллар”, — диир.",
      "Талаан  киһиэхэ айылҕаттан  бэриллэр, ону сайыннардахха эрэ талаан сайдар, үлэттэн  дуоһуйууну ылаҕын. Лида  дьоҕура  төрүттэриттэн бэриллибит буолуон сөп. Ол курдук, аҕатын Иван Иванович бииргэ төрөөбүт эдьийэ Дария Ивановна сүрдээх дьоҕурдаах, иистэнэр, силинэн өрөр, анимацияны оҥорор, ыллыыр.",
      "Лида  үлэлэрин  көрөн  киһи  сөҕөр: кини  тус бэйэтин  көрүүтүттэн, настарыйыанньаны  биэрэриттэн, хамсаныыны таба оҥороруттан,  сөпкө көрдөрөрүттэн …",
      "Оскуолабыт  бастыҥ  үөрэнээччитэ Лида Иванова  араас  олимпиадалар кыайыылаахтара. Уруһуй  күрэҕин араас  таһымнаах куонкурустарын кыайыылаахтара, призера. Бүтүн Россиятааҕы «Твори открывай, действуй» куонкурус кыайыылааҕа, өрөспүүбүлүкэтээҕи оҕо айар үлэтин «Академия талантов»  куонкуруһугар 2 степеннээх лауреат, норуодунай суруйааччыта Н.А. Лугинов 70 сааһыгар аналлаах уруһуй куонкуруһугар 1 миэстэлээх, о.д.а.",
      "Мин суруйуубунааҕар  Лида  уруһуйдара элбэҕи кэпсиэхтэрэ, онон бу Лида уруһуйдарын сэргии көрүҥ.  Оскуолабыт, нэһилиэкпит  талааннаах  оҕотугар  үрдүктэн үрдүк  ситиһиини, талаана  сайдан  үрдээн, салгыы  үөрэнэн , бэйэтэ  туспа көрүүлээх  улахан  худуоһунньук  буоларыгар  баҕарабын.         ",
                                                                                                                                                                                                                                                                                                                                                                                                                                                                                                                                                                                                                                             "Ааптар: Нина Николаевна Яковлева, РФ уопсай үөрэхтээһинин бочуоттаах үлэһитэ, СӨ үөрэҕириитин туйгуна.",
      "Мэҥэ Хаҥалас."
    ]
  },
  {
    "title": "Анита Михайлова: Сарсыарда эрдэ туран ынах ыыбыт, ньирэйдэрбитин аһатабыт",
    "date": "03.08.2020",
    "url": "http://keskil14.ru/anita-mihajlova-sarsyarda-erde-turan-ynah-yybyt-nirejderbitin-a-atabyt/",
    "raw_text": [
      "Хатыҥ чараҥнаах, хампа солко алаастаах Чурапчы улууһун биир биһирэмнээх Төлөй нэһилиэгиттэн төрүттээх Михайлова Анитабын, 11 кылааһы үчүгэйдик үөрэнэн бүтэрдим.",
      "Бииргэ төрөөбүт үһүөбүт, мин игирэ аҥара буолабын, Ангелиналыын игирэлэрбит. Бырааппыт Миша 5 кылаас буолла. Кыра оҕо эрдэхпиттэн культура, искусство эйгэтигэр тардыһабын. Хоһоон ааҕабын, хомустуубун, ырыаны да, үҥкүүнү да сөбүлүүбүн. Улуустааҕы, өрөспүүбүлүкэтээҕи, аан дойдутааҕы күрэхтэргэ кыттан миэстэлэспиппит. Тыа сирин дьоно- сэргэтэ сыспай сиэллээҕи, хороҕор муостааҕы иитэн, аһатан, көрөн- истэн күн бүгүнүгэр диэри тыыннаах кэлбитэ. Биһиги өбүгэлэрбит төрүт дьарыктарын сөргүтэн, бааһынай хаһаайыстыбанан дьарыктанабыт. Дьиэ кэргэнинэн бары бииргэ сылдьан үлэлиибит. Аниталыын дьоммутугар көмө буолабыт. Ханнык да үлэттэн толлон турбаппыт. Сарсыарда эрдэ туран ынах ыыбыт, ньирэйдэрбитин аһатабыт. Онон күммүт күн ойо тахсыаҕыттан саҕаланар. Сир астаан кыһыҥҥыга хаһаанабыт.  Аҕам, Толстоухов Семен Михайлович, сайын үүнүүтүттэн сомсоору, түбүгүрэ үлэлиир. Бааһынаҕа бурдук ыспыта, билигин бары күүһү окко уурар.  Инники олохпун хайдах буолуоҕун туһунан элбэҕи толкуйдуубун. Омук тылын эбии үөрэтэбин, ыллыыр дьоҕурбун сайыннарабын, үҥкүүлүүбүн. Иллэҥ кэммэр ойор — тэбэр оҕо сааспын баттаһа сөтүөлүүбүн, доҕотторбунаан көрсөбүт, үөрэбит- көтөбүт. Баҕа санаам диэн атын сири- уоту кэрийэн, араас интэриэһинэйи билиэхпин- көрүөхпүн наһаа баҕарабын. Баҕа санаам -стюардесса идэтин баһылааһын. Ааптар: Анита Михайлова."
    ]
  },
  {
    "title": "Тутум эргиир – аныгылыы кроссфит",
    "date": "29.07.2020",
    "url": "http://keskil14.ru/tutum-ergiir-anygylyy-krossfit/",
    "raw_text": [
      "Үгэс курдук, сахалар уһулуччулаах тустууктары уонна булчуттары чулуу дьонунан ааҕаллар. Саха норуотугар национальнай спорт уонна физическэй бэлэмнэнии көрүҥнэрэ олус сайдаллар. Биһиэхэ былыргыттан билиҥҥэ диэри “Тутум эргиир” спортивнай көрүҥнээхпит. Саха многоборье, араас “Дыгын оонньуулара” күрэхтэһиилэргэ ыытыллар, бу көрүҥ сүрүн түһүмэҕэ буолар.",
      "Саян Макаров Дьокуускай 17 №-дээх орто оскуолатын VI “В” кылааһын үөрэнээччитэ. Кини спорду олус сөбүлээн дьарыктанар.",
      "Саян",
      "– Билигин нэһилиэнньэҕэ уонна, бастатан туран, оҕолорго чэбдигирдэр физическэй культура уонна спорт көрүҥнэрин ордук табыгастаах уонна умсугутуулаах көрүҥнэрин ортотугар фитнес буолар. Биир интэриэһинэй уонна аатырбыт хайысхата – «кроссфит». Бүгүҥҥү күҥҥэ биир саамай киэҥник тарҕаммыт дьарык. Өбүгэлэрбит национальнай спортивнай оонньуулара аан дойду таһымыгар тиийэ биллэллэр.",
      "Мин саха ыччатыгар эт-хаан хаачыстыбатын сайыннарыыга, киэҥник бу көрүҥ тарҕанарыгар, Саха национальнай оонньууларын кроссфитка тэҥнээн көрдөрүү. Мин бырааппынаан Тимуурдуун дьарыктанан 2 сыл иһигэр маннык түмүктэри ситистибит:",
      "• 2018 с. «Тутум эргиир» өрөспүүбүлүкэтээҕи турнирга кыттан II миэстэ, 50 эргиир 2 мүнүүтэ иһигэр. Бырааппынаан сайыҥҥы күрэххэ бириистээх миэстэҕэ тиксибиппит. Тимур киэнэ 1 мүнүүтэҕэ – 15 эргиир, миэнэ — 32 эргиир.",
      "Тимур",
      "• Бүлүү улууһун Балаҕаччытын ыһыаҕар эмиэ призердар буолбуппут Мин – I миэстэ (62 эргиир), Тимур – II миэстэ (42 эргиир).",
      "• 2019 с. ахсынньыга “Тоҕуһуону олоҥхо” былыргы түүр оонньууларыгар аһаҕас өрөспүүбүлүкэтээҕи фестивальга мин бастаабытым (56 эргиир 1 мүнүүтэҕэ), Тимур II миэстэ (37 эргиир 1 мүнүүтэҕэ).",
      "Мин тус рекордум 2 мүнүүтэҕэ 72 эргиир, оттон Тимур 50 эргиирдээх буолар.",
      "Мин практическай дьарыктарым «Тутум эргиир» тренердэрэ эрчиллиилэринэн утумнаахтык дьарыктыылларын көрдөрдүлэр:",
      "• координация, хапсаҕай, имигэс, быһый буолуу, вестибулярнай аппарат сайдар.",
      "• сис тоноҕоһун бөҕөргөтүүгэ уонна былчыҥы бэртээхэйдик чэбдигирдэр дьайыы биэрэр.",
      "• эрчиллиигэ эт-хаан биир кэлим эрэ быһыытынан үлэлиир. Бу бэйэни көмүскүүргэ олук буолар.",
      "Спорду таптаан, спордунан дьарыктаныҥ, чэгиэн-чэбдик буолуҥ! Оччоҕо олоххут барыта сырдык-ыраас буолуо.",
      "Павел Ильин."
    ]
  },
  {
    "title": "Бэргэн охчут Степанида Артахинова дьарыгын туһунан",
    "date": "28.07.2020",
    "url": "http://keskil14.ru/bergen-ohchut-stepanida-artahinova-darygyn-tu-unan/",
    "raw_text": [
      "Саха сириттэн Россия сүүмэрдэммит хамаандатын састаабыгар Степанида Артахинова күрэхтэһэр. Кини сүһүөхтэринэн инбэлииттэр ортолоругар оҕунан ытыыга Нидерланды Хертогенбош куоратыгар Аан дойду чемпионатыгар саҥа рекордун олохтообута. Ол курдук, 50 миэтэрэттэн 216-та ытан, 2037 очкону ылбыта.",
      "Күрэхтэһии түмүгүнэн, Степанида хамаанданан ытыыга үрүҥ көмүс уонна боруонса мэтээл хаһаайката буолла.",
      "– Хантан төрүттээххиний?",
      "– Мин Өлүөхүмэ улууһун Улахан Муҥку диэн үрэх аттыгар турар кыра дэриэбинэттэн төрүттээхпин. Дойдубун наһаа ахтабын, ол иһин сылга биирдэ хайаан да баран кэлэбин. Оҕо эрдэхпитинэ дьиэ кэргэнинэн Дьокуускайга көһөн кэлбиппит. 2007 сыллаахха Дьокуускай куорат 21-с №-дээх оскуолатын бүтэрэн, Москваҕа үөрэнэ барбытым. Москватааҕы гуманитарнай экономическай институкка юрист салаатыгар туттарсыбытым. Идэбинэн Дьокуускайга икки сыл кырдьаҕастар дьиэлэригэр үлэлээбитим. Ону таһынан, Хотугулуу-Илиҥҥи федеральнай университекка физкультура уонна спорт институтугар тренер идэтигэр магистратураны бүтэрбитим.",
      "– Тоҕо оҕунан ытыы көрүҥүн талбыккыный?",
      "– 2007 сыллааха Москваҕа үөрэнэ тиийиэхпэр диэри спорка ханан да сыстыбатах киһи этим. Ийэм – ньээҥкэ, аҕам – суоппар, аймахтарбар даҕаны улаханнык спордунан дьарыктанар киһи суоҕун кэриэтэ. Институкка «оҕунан ытыы дьарыгар ыҥырабыт» диэн биллэрии ыйанан турарын аахпытым уонна дьүөгэбин кытта баран көрөргө сананныбыт. Тута бастакы дьарыктан оҕунан ытыыны олус сөбүлээбитим. Дьүөгэбинэн «таах мээнэ олоруохтааҕар оҕунан ытар эбиппит» диэн түмүккэ кэлбиппит. Ол кэнниттэн мин кыралаан күрэхтэһиилэргэ кыттар буолбутум. 2008 сылга Москва куорат иһинээҕи күрэхтэһиигэ кыттан саҕалаабытым, онтон Россия чемпионатыгар ытар буолбутум. Ол кэмҥэ охпун нэһиилэ тардар, ыарырҕатар этим. Күүскэ дьарыктаныахпын наада диэн сыал туруоруммутум. Ол Россия чемпионатын кэнниттэн оҕунан ытан бүтүөм дии саныы сылдьан, бастаабытым. Онтон дьарык, күрэхтэһии бөҕөтө ааһаммын, Россия сүүмэрдэммит хамаандатыгар киирбитим.",
      "– Бу Аан дойду чемпионатыгар хайдах кытынным дии саныыгын?",
      "– Сүрүн сыалбын ситистим. Токиоҕа 2020 сылга Паралимпиадаҕа кыттар чиэскэ тигистим. Бу от ыйыттан онно бэлэмнэнэн саҕалыам.",
      "Соҕотохтуу ытыыга мэтээл ылбатахпыттан кыратык хомойдум. Биһиги сүүмэрдиир хомуурга тыаллаах кэмҥэ бэлмнэммиппит. Нидерланды дойдуга тиийбиппит ардах бөҕөтө этэ. Квалификация кэмигэр күн тыкпыта, олох туох даҕаны көстүбэтэҕэ. Олус ыарырҕаппытым. Оттон сылтаан икки очкону сүтэрбитим. Финалга тыаллаах буолан, аттыбар турбут мас силистэрэ харахпар мэһэйдээбитэ. Ол иһин күн дьыл туруга оҕунан ытыыга элбэҕи быһаарар.",
      "– Допиҥҥа бэрэбиэркэ үлэтэ ыытылынна дуо?",
      "– Күрэхтэһии буолара икки нэдиэлэ хаалбытын кэннэ иккитэ ылбыттара. Мин билигин допины бэлиэтиир пулга баарбын. Онно биир сыл иһигэр кинилэргэ ханна баарбын этэбин. Ол пул ханнык баҕарар кэмҥэ эмискэ бэрэбиркэлии диэн кэлиэн сөп. Холобур, мин доҕотторбун кытта тыаҕа барар буоллахпына, пулга күүлэйдии тахсарым биэс күн иннинэ сэрэтиэхтээхпин.",
      "– Оҕу хайдах талаҕын?",
      "– Ох сыаната олус ыарахан. Билигин бэйэбэр «Hoyt» диэн американскай фирма охтоохпун. Сакаастаабытым кэнниттэн өр буолан баран кэллэ. Оттон күрэхтэһиилэргэ бардахпытына хас биирдии спортсмеҥҥа анаан оҥоһуллубут бэлэм ох баар буолар. Туох эмит буолар түгэнигэр бэйэбит охпутунан ытыахпытын сөп, илдьэ сылдьарбыт көҥүллэнэр. Хаһан эрэ оннук биир күрэхтэһиигэ оҕум алдьанан хаалбыта, аны онно бэйэм оҕум суоҕа. Ол иһин ыксал бөҕөтө буолбутун өйдүүбүн.",
      "– Оскуолаҕа хайдах үөрэммиккиний?",
      "– «4», «3» сыанаҕа үөрэммитим. Сатабыл уруогун cөбүлүүр этим. Мин бэйэм урут уруккаттан иистэнэрбин, илиибинэн араас оҥоһуктары айан таһаарарбын туохтааҕар да ордоробун.",
           "– Дьарыгын туһунан кэпсиэҥ дуо?",
      "– Россияҕа сүүмэрдээһиҥҥэ күҥҥэ иккитэ дьарыктанабыт. 300-400 ытыыны оҥоробут. Манна Саха сиригэр күҥҥэ биирдэ эрчиллэбин. Аан дойду чемпионата буоларын иннигэр сүүмэрдиир хомуурбут Алуштаҕа уонна Евпаторияҕа буолбута. Бүтэһик кэмнэргэ эмиэ наар күрэхтэһииттэн күрэхтэһиигэ, хомууртан хомуурга сылдьыбыт буоламмын, дьиэбэр аҕыйахта көстөбүн.",
      "– Күрэхтэһииттэн күрэхтэһиигэ, хомууртан хомуурга сылдьабын диэтиҥ. Оттон ол быыһыгар доруобуйаҕын хайдах көрүнэҕин?",
      "– Дьокуускайга кэллим даҕаны Спорт үрдүкү маастарыстыбатын оскуолатын быраастара, массажистара биһиги доруобуйабытын кичэйэн көрөллөр-истэллэр. Күрэхтэһии, хомуур быыһыгар хайаан да эмтэнэбин.",
      "– Күрэхтэһии буолуон иннинэ, бэйэҕин хайдах бэлэмниигин?",
      "– Оттон үчүгэйдик кыттыахтаахпын диэн сыал туруорунабын. Саамай сүрүнэ диэн бэйэҕэр эрэллээх буолуохтааххын. Психологы кытта куруук сибээскэ сылдьабын. Туох эмит мэһэйдиир буоллаҕына киниэхэ суруйабын, ырытыы оҥоробут.",
      "– Саха сиригэр оҕунан ытыы көрүҥ төһө сайынна?",
      "– Өрөспүүбүлүкэбитигэр оҕолор даҕаны, улахан дьон даҕаны сөбүлээн дьарыктанар буоллулар. Күрэхтэһээччилэри төһө кыалларынан өйүүллэр. Билигин «Дохсуҥҥа» дьарыктанабын. Манна оҕунан ытыыга аналлаах саала баар эрээри, үксүн оҕолор сылдьаллар. Кинилэргэ мэһэйдээмээри, иккис этээскэ анал былаһаакка оҥостоммун, онно эрчиллэбин.",
      "– Иллэҥ кэмҥэр сөбүлүүр дьарыгын тугуй?",
      "– Үөрэнэр этим, оттон билигин барыта бүппүтүн кэннэ, оттон ас астыырбын сөбүлүүбүн. Оҕо эрдэхпиттэн үчүгэйдик астааччыбын. Туох баар бүлүүдэни барытын сатыыбын. Бэрэски да буоллун, бөрүөк да буоллун… Кинигэ ааҕабын. Бүтэһик аахпыт кинигэм, Ронда Роузи «UFC» чемпионкатын биографията. Күүстээх кыыс дии санаатым. Тугу толкуйдаабытын барытын ситиһэр эбит.",
      "– Оҕолорго сүбэҥ…",
      "– Тугу ситиһиэхтээххин эрдэттэн билэн, ону сыал-сорук туруорунан, олоххун оҥосторун ордук. Ханнык баҕар киһи олоҕор ыарахан түгэннэр бааллар. Ол кэмҥэ тостон, мөлтөөн хаалбакка, ыарахаттары тулуйуохха, аһардыахха. Олоххор тосхойор дьоллоох түгэннэри мүччү туппакка, бэйэҥ эрэ тускар буолбакка, төрөөбүт дойдугун, дьоҥҥун-сэргэҕин санаан туран үлэлиирин үчүгэй!",
      "Павел Ильин."
    ]
  },
  {
    "title": "Слава Ильин: «Дьоммор күүс-көмө буолан, туһалаатым»",
    "date": "27.07.2020",
    "url": "http://keskil14.ru/slava-ilin-dommor-k-s-k-m-buolan-tu-alaatym/",
    "raw_text": [
      "Сайыҥҥы сынньалаҥмар дойдубар, Уус Алдаҥҥа, тиийэн дьоммор илии-атах буола, көмөлөһө, үөрэ-көтө барабын. Хас сайын аайы дьиэ кэргэмминээн күүстээхтик үлэҕэ түһүнэбит. Тыа сиригэр үлэ хаһан да бүппэт.",
      "Быйыл дьиэ өрөмүөннээтибит. Акылаатын уонна дьиэ сүрүн эркиннэрин бөҕөргөтүүгэ үлэ бөҕө ыытыллынна. Оттон мин муостатын кырааскалалыырга, күүлэ тас өттүн дьиэ истиэнэтин оҥорго күүс-көмө буолбутум. Элбэҕи, саҥаны биллим-көрдүм, үгүскэ үөрэнним.",
           " Эдьиийбинээн, Юлялыын, оҕуруокка уу кутабыт, буорун көбүтэбит, сыыһын ыраастыыбыт. Тэпилииссэбитигэр оҕурсу, помудуор, сүбүөкүлэ үүнэр. Аһаҕас сиргэ сибэкки арааһа баар. Үлэнэн эрэ муҥурдаммакка, күлэн-үөрэн, саҥаран-иҥэрэн, күөлгэ киирэн сөтүөлээн, уунан ысыһа оонньоотубут.",
           "Төрөппүттэрбин кытта тыаҕа тахсан сир аһын хомуйдубут. Биһиэхэ дьэдьэн буһан, дьэдьэннээтибит. Син балаччаны хомуйдубут.",
                "Сайыҥҥы сынньалаҥ кэнниттэн күүтүүлээх үөрэх дьыла саҕаланар күндү күннэрэ оскуолаҕа үүннүөхтэрэ диэн эрэллээхпин. Учууталбын аҕынным. Үөрэхпэр үчүгэйбин. Оскуолаҕа оҕолорбун кытта үөрэнэрим ордук эбит дии санаатым. Дьиэҕэ күнү быһа төлөпүөммүн, ноутбукпун тутан олоруохпун баҕарбаппын.",
      "Слава Ильин, II кылаас, Дьокуускай 3 №-дээх орто оскуолата.",
      "Уус Алдан, Балыктаах."
    ]
  },
  {
    "title": "Вайнер Даша Жиркова: “Көрүдьүөс түгэннэри кыбыстыбакка устан иһин”",
    "date": "24.07.2020",
    "url": "http://keskil14.ru/vajner-dasha-zhirkova-k-r-d-s-t-genneri-kybystybakka-ustan-i-in/",
    "raw_text": [
      "Даша Жиркова бастаан көннөрү хаартыскалары Инстаграмыгар уган саҕалаабыт, онтон кылгас видеолары устар буолбут. Күн бүгүн @dashpeeeeeee_ диэн ааттанан, 12 тыһыынчаҕа тиийэр сурутааччылаах вайнер.",
      "– Бэйэҥ тускунан кылгастык билиһиннэриэҥ дуо?",
      "– Мин 22 саастаахпын. С.К. Макаров аатынан Чурапчытааҕы гимназияны ситиһиилээхтик үөрэнэн бүтэрбитим. Дьиэ кэргэммитигэр бэһиэбит. Ийэм, аҕам уонна икки балтылаахпын. Билигин ХИФУ омук филологиятын уонна регионоведениетын институтун IV кууруһун устудьуонкатабын. Кэлэр сылга бүтэрэн, учуутал диплом ылыахтаахпын. Сүрүн тылым – ангылычаан, иккиһим – ньиэмэс тыла.",
      "– Вайннары устуу идиэйэтэ хайдах үөскээбитэй?",
      "– Мин вайн устар сыаллаах-соруктаах саҕалаабатаҕым. Оскуолаҕа бииргэ үөрэнэр кыргыттарбынаан үөрэх кэнниттэн, Nokia төлөпүөҥҥэ кылгас күлүүлээх видеолары устарбыт. Оскуола тэрээһиннэригэр тыллана-тыллана ол нүөмэрдэрбитин көрдөрөөччүбүт. Биир кыыс: “Даша, маладьыас, наһаа үчүгэйдик артыыстыыгын, талаан баар”, – диэбитин өйдөөн хаалбыппын. Устудьуон буолбуппар ийэм “IPhone 6” ылан биэрбитэ. Инстаграмҥа @d_zhirkova диэн ааттаах аккаунт арыммытым. Арай биирдэ, “челлендж” кэллэ. Били, бастаан куһаҕан таҥастаах, сирэйдээх тураҕын, экирээни сабан баран арыйдахха, кырааскаламмыт кыраһыабай буолан хаалаҕын. Арай, мин эрэ онно тупсубатаҕым. Дьон күлэн хоруйдаабыта. Онтон ыла ону-маны устар буолбутум. Саҕалыырбар туох да ыараханы көрсүбэтэҕим.",
      "http://www.instagram.com/p/B_6jzT5Imgk/?utm_source=ig_web_button_share_sheet",
      "– Дашпее диэн аатыҥ туһунан кэпсээтэххэ…",
      "– Оҕо сылдьан мин эрэ таптал аатым суох быһыылаах этэ. Бэйэм ааппын соччо сөбүлээбэт этим. Онтон устудьуоннуу кэлбиппэр дьүөгэм Дашпенция диэн ааттыыр буолбута. Онтон кылгаан, Дашпеее диэн буолбутум.",
      "– 40-50 сөкүүндэлээх видеоны устарга төһө бириэмэ барарый?",
      "– Вайн устар элбэх бириэмэни ылар. Монтажтыыр түргэн, үөрэммиппин. Ырыа талар ыарахан буолааччы. Инстаграм сороҕор ааптар быраабын кэстигит диэн, видеобун сотторон кэбиһээччи.",
      "– Эн санааҕар дьон тоҕо вайннары сэргиирий?",
      "– Билигин уопсайынан төлөпүөн үйэтэ кэллэ. Бары төлөпүөҥҥэ олороллор. Урут дьон кулуупка харчы төлөөн КВН көрөр эбит буоллахтарына, билигин төлөпүөҥҥэ вайн көрөллөр. Вайн диэн олоххо буолар көрүдьүөс түгэннэри көрдөрөр. Оннук хас биирдии киһиэхэ буолар, ол иһин чугастык ылыналлар.",
      "http://www.instagram.com/p/B-eAutpoDhM/?utm_source=ig_web_button_share_sheet",
      "– Инстаргамҥа ситиһииҥ туһунан кэпсиэҥ дуо?",
      "– 12 тыһыынча курдук сурутааччылаахпын. Ол – кимиэхэ эрэ кыра, кимиэхэ эрэ элбэх. Мин хас биирдиилэрин таптыыбын уонна сыаналыыбын. Күн аайы дьон суруйар, хайҕыыр – онтон олус үөрэбин. Кинилэр баалларыгар наһаа үөрэнним, кинилэрэ суох табыллыбат курдукпун.",
      "– “Хейтердарга” хайдах сыһыаннаһаҕын?",
      "– Оннук дьон өрүү баар этэ, баар, баар да буолуо. Аан бастаан үөҕэллэриттэн сылтаан санаарҕыырым, иһийэн хааларым. Дьон тус-туһунан көрүүлээх, күллэрэр ыарахан. Ким эрэ өйдөөмүөн сөп. “Даша, бу маннык гыммытыҥ буоллар, маны эп, ону көҕүрэт”, – дииллэрин ылынабын уонна тутуһабын. Оттон сорохтор: “Фу, маннык сирэйдээх тугу да устуом суоҕа этэ. Барыта кырааска, уоһа оҥоһуу…”, – диэн тыллары сүүстэ истибитим. Киһи саамай сөҕөрө – билбэт, кэпсэппэт ыал дьон үөҕэр.",
      "– “Дьылҕам бэлэҕэ” cэрийээлгэ уһуллубуккун кэпсиигин?",
      "– Мин кыра эрдэхпиттэн киинэҕэ уһуллуохпун олус баҕарарым. Дьон ортотугар сылдьар артыыс, ырыаһыт, үҥкүүһүт буолар ыра санаалааҕым. Онон, ыҥырбыттарыгар тута сөбүлэспитим. Мин төлөпүөҥҥэ усталлара буолуо дии санаабытым. Онтум баара сынаарыйдаах, барыта дьиҥнээх курдук этэ. Миэхэ Настя диэн кыыс оруолун биэрбиттэрэ. Миэхэ бэйэбэр олус маарынныыр.",
      "http://www.instagram.com/p/CAE1KiwoMQ2/?utm_source=ig_web_button_share_sheet",
      "– Салгыы туох былааннааххыный?",
      "– Кэлэр үөрэхпин бүтэрэн, идэбинэн учууталлыам этэ. Чугас дьонум: “Эйигин үөрэнээччилэрин учуутал курдук ылыныахтара суоҕа”, – дииллэр. Оттон, бэйэм санаабар, оҕолору кэбэҕэстик өйдөһүөм. Тэбис-тэҥҥэ сүүрэ-көтө, оонньуу-көрүлүү, үөрэтэ-такайа сылдьар учуутал буолуом.",
      "– Саҥа саҕалаан эрэр вайнер, блогер оҕолорго тугу сүбэлиэҥ этэй?",
      "– Күүстээх санааны баҕарабын. Син биир саҥарар, баттыы сатыыр дьон баар буолар. Ити кэми тулуйбакка тохтообут элбэх дьону билэбин. Видеону бэйэҕит хайдах көрөргүтүнэн, сатыыргытынан устуҥ. Туохтан да толлумаҥ, кыбыстымаҥ.",
      "Павел Ильин."
    ]
  },
  {
    "title": "Сайыҥҥы куйааска — «Оreо» моруосунай",
    "date": "22.07.2020",
    "url": "http://keskil14.ru/sajy-y-kujaaska-oreo-moruosunaj/",
    "raw_text": [
      "Сайыҥҥы сыралыйар куйаас күннэргэ сөрүүкүү таарыйа, моруосунай сиирбитин туохтааҕар да ордоробут. Эдэр талааннаах блогер, ас астааһын эйгэтигэр бастакы дьоһуннаах хардыыларын киллэрэн эрэр Вероника Винокурова @veronika_fan_van_ судургутук уонна түргэнник оҥоһуллар олус минньигэс моруосунай ырысыабын үллэстэр.",
      "Биһиэхэ наада буолар: —400-500 мл сүөгэй ( 33-35%); -саахар буударата; -сөбүлээн сиир бэчиэнньэбит (ким ханныгы сөбүлүүрүнэн); — “Оrео” бэчиэнньэ; -уонна 200 мл хойуннарыллыбыт үүт (сгущенка).",
      "1. “Оrео” бэчиэнньэни кириэмиттэн араарабыт. Бэчиэнньэтин туспа кумах курдук бытарыйыар диэри блендердыыбыт.",
           "2. Улахан иһиккэ 400-500 мл сүөгэйи уонна саахар буударатын кутан блендердиибит. Олус кыраны кутуохха наада, хойуннарыллыбыт үүт эмиэ минньитиэҕэ.",
           "3. Онно хойуннарыллыбыт үүппүтүн кутабыт. “Оrео” кириэмин тохтоло суох хойдуор диэри булкуйабыт.",
           "4. Моруосунайбыт өссө минньийэрин туһугар үлтүрүппүт бэчиэнньэбитин кутабыт.",
                "5. Улахан нэлэгэр миискэни ылан, бэйэбит сөбүлүүр бэчиэнньэбитин быыһа суох элбэҕи тэлгэтэн уурабыт. Бу үрдүгэр моруосунайбытын кутан тарҕатабыт. Ол үрдүнэн эмиэ бэчиэнньэбитин уурталыыбыт. Чараас салапаан бүрүөһүнүнэн суулаан баран халадыынньык тымнытарыгар 4-5 чаас устата угабыт. Үчүгэйдик тоҥуохтаах.",
                     "Сөрүүкэтэр минньигэс моруосунайбыт бэлэм буолла! Бэйэҕит да, дьиэлээхтэргит да олус сөбүлээн сиэхтэрэ диэн эрэнэбит!",
      "Бэлэмнээтэ Санаайа Степанова, ХИФУ устудьуонката.",
      " "
    ]
  },
  {
    "title": "«Бастыҥ саайт» диэн номинация III истиэпэннээх лауреата Айталана Пухова хаһыаттарга махтанар",
    "date": "17.07.2020",
    "url": "http://keskil14.ru/basty-saajt-dien-nominatsiya-iii-istiepenneeh-laureata-ajtalana-puhova-ha-yattarga-mahtanar/",
    "raw_text": [
      "XXI үйэҕэ хаһыаты ааҕааччы ахсаана аҕыйаан, ааҕар-иһитиннэрэр ситимнэр наадалара мөккүөргэ да турдар, эдэр ыччаттарга суруналыыстыканан интириэһиргээн, сөбүлээн дьарыктанааччы ахсаана элбээн иһэр.",
      "Быйыл, ол эбэтэр 2020 сылга, Уһук Илин региоҥҥа оҕо-аймах суруналыыстыкатын сайыннарыыга биир улахан хардыы оҥоһулунна. Муус устарга Ленскай кыраай саайтыгар “Премия в области детской и юношеской журналистики и общественных коммуникаций” диэн аан бастакытын ыытыллар үөрэнээччилэргэ аналлаах Уһук Илин федеральнай универститет ыытар куонкурсун балаһыанньата тахсыбыта. Бу балаһыанньаны көрөн баран ийэм кыттыаххын сөп эбит диэн матырыйаалларбытын ыыппыппыт. Балаһыанньа быһыытынан куонкуруска оскуола саайтарын, хаһыаттарын, электроннай ситимнэрин таһаарааччылар, оҥорооччулар араас номинацияларга биирдиилээн эбэтэр айар бөлөхтөрүнэн кыттыахтарын сөп.",
      "Үөрэх, үлэ быыһыгар кэтэхтэн ыытыллыбыт көрүү туһунан умна да быһыытыйбыппыт. Кыттыбытым туһунан сертификат кэлбэтэ диэн ийэм долгуйан суруйсан, кэлбит хоруй соһутта даҕаны, үөртэ даҕаны. “Бастыҥ саайт” диэн номинацияҕа III истиэпэннээх лауреат буолбутум туһунан сертификат уонна наҕараадалааһын ссыылкатын ыыппыттар. Саха сириттэн элбэх кыттаачы миэстэлэспит эбит,ол олус үөрүүлээх.",
           "Бириэмийэҕэ тиксибит саайтым туһунан билиһиннэрэр буоллахха, чинчийэр үлэм чэрчитинэн оҥоһуллубута. Кыайыы 75 сылын көрсө миэхэ И.В.Пухов аатынан Окоемовка сүрүн оскуолатын историяҕа учуутала Геннадий Дмитриевич Пестряков бу кэмҥэ диэри улаханнык тыытыллыбатах история биир боппуруоһун чинчийэргэ сүбэһит-салайааччы буолла. Бу-сэрии сылларыгар штрафной роталарга, батальоннарга түбэһэн ыарахан дьылҕаламмыт саха саллааттарын олохторун үөрэтии, кинилэр ааттарын үйэтитиигэ үлэлэһии. Булбут сүүстэн тахса штрафной чаастарга сулууспалаабыт саха саллааттарыттан, сураҕа суох сүппүт, өлбүт буойуттар ааттара, хомойуох иһин, сорохторо “Память” кинигэҕэ киирбэтэхтэрин туһунан түмүк оҥороммун,конференцияларга кыттан экспертэргэ билиһиннэрдим. Билигин бу үлэбин салгыы ыыта сылдьабын, “ОБД” диэн “Обобщенный банк данных Мемориал” интириниэт ситимиттэн саллааттары ааттарын буламмын сурунабын, “Память” кинигэҕэ киирбиттэр дуу суох дуу диэммин көрдүүбүн, тэҥниибин, бэлиэтэнэбин.",
      "Миэхэ чинчийэр үлэбэр салайааччым Геннадий Дмитриевич Пестряков, Саха национальнай архыыбын сүрүннүүр археограва Александр Александрович Калашников, энтузиаст –кыраайы үөрэтээччи Михаил Егорович Друзьянов сүбэлэрин туһанабын. Маны таһынан улахан көмөнү буойун биир дойдулааҕым Николай Михайлович Крылов кыыһа Анна Николаевна Колесова оҥорон, матырыйаалынан, ахтыыларынан хааччыйан үлэбин элбэх конференцияларга кэпсиир кыахтанным. Мин үлэм сүрүн девиһэ: “Память должна быть справедливой”, атыннык эттэххэ, сэрии сылларыгар сулууспалаабыт буойуттар бары историяҕа суруллуохтаахтар, кинигэҕэ киириэхтээхтэр. Оччоҕо эрэ биһиги сэрии толоонугар охтубут буойуттар кэриэстэригэр “Ким да умнуллубат, туох да умнуллубат” диир кыахтанабыт.",
      "Суруналыыстыкаҕа бастакы хардыыбын мин кыра кылааска үөрэнэ сылдьан Курбуһахха, эһээм төрөөбүт-үөскээбит эбэтигэр муҥхаҕа сылдьыбыппыттан астынан, сөҕөн-махтайан “Кэскил” оҕо хаһыатыгар суруйан саҕалаабытым. Уонча сыл устата “Мүрү саһарҕата”, “Кэскил”, “Юность Севера”, “Учуутал аргыһа” хаһыаттарга, “Үрүйэчээн” сыһыарыыга, “Хатан” сурунаалга сүүстэн тахса суруйуулары таһаартардым. Сүрүннээн бэйэм кыттыбыт тэрээһиннэрбиттэн, ырааҕынан-чугаһынан айаннарбыттан бэлиэтээһиннэри суруйан саастыылаахтарбар,биир дойдулаахтарбар билиһиннэрэр этим.",
      "Быйыл оскуолабын, В.А.Протодьяконов-Кулантай аатынан Майаҕас орто оскуолатын 9 кылааһын туйгуннук бүтэрэммин химик буолар баҕа санаалаах утумнаахтык дьарыктана сылдьабын. Араас сылларга миэхэ ситиһиилэри аҕалбыт оҕо-аймах“Кэскил”, учууталларга аналлааах“Учуутал аргыһа”, улууһум “Мүрү саһарҕата”хаһыаттарыгар махталым муҥура суох: Аан дойдутааҕы өй оонньуулара -2018, “Кэскил” хаһыат бириэмийэтин күрэҕэ, “Малая пресса” бириэмийэтэ, Уус-Алдан улууһун Баһылыгын “Бастыҥ активист” номинацията, “Мүрү саһарҕата”хаһыат лауреата, Москва к. ыытыллар “Старт в науку” конференция кыайыылааҕын аата, Н.Д.Ховров аатынан маҥнайгы стипендия, элбэх улуустааҕы, өрөспүүбүлүкэтээҕи конференциялар, олонхо толоруутугар куонкурустар дипломнара, өрөспүүбүлэкэтэҕи Олонхо ыһыаҕын тимири уһаарааччылар күрэхтэрин “Кэскиллээх уус” номинацията.",
           "Айталана Пухова,В.А.Протодьяконов-Кулантай аатынан",
      "Майаҕас орто оскуолатын 10 кылааһын үөрэнээччитэ, Уус-Алдан."
    ]
  },
  {
    "title": "С.К.Макаров аатынан Чурапчы гимназиятын выпускницата улуус устуоруйатыгар бастакынан нуучча литэрэтиирэтин предметигэр 100 баалы ылла",
    "date": "16.07.2020",
    "url": "http://keskil14.ru/s-k-makarov-aatynan-churapchy-gimnaziyatyn-vypusknitsata-uluus-ustuorujatygar-bastakynan-nuuchcha-literetiiretin-predmetiger-100-baaly-ylla/",
    "raw_text": [
      "Степан Кузьмич Макаров аатынан Чурапчы гимназиятын быйылгы кыһыл көмүс мэтээлгэ үлэлэһэр выпускницата Сардаана Седалищева нуучча литэрэтиирэтин предметигэр, улуус устуоруйатыгар бастакынан 100 баалы ылан учууталын, гимназия кэлэктиибин уонна төрөппүттэрин Саргылаана Андреевнаны уонна Данил Константиновиһы улаханнык үөртэ.",
      "“Сардаана 5 кылаастан саҕалаан гимназияҕа туйгуннук үөрэнэр. Үөрэҕэр олус кыһамньылаах, кинигэ ааҕарын туохтааҕар даҕаны ордорор. Үөрэнэрин тухары мэлдьи научнай-практическай конференцияларга ситиһиилэхтик кыттан кэллэ. “Инникигэ хардыы” конференцияҕа өрөспүүбүлүкэҕэ кыттан баран Бүтүн Арассыыйатааҕы түһүмэххэ тиийэн дипломант буолбута. Кини бэйэтэ гуманитарнай эрэ хайысхаҕа буолбакка туочунай наукаҕа эмиэ олус кыахтаах. Иллэҥ кэмигэр элбэҕи ааҕар, бэйэтэ туспа түмүктэри оҥорор аналитик оҕо диэн сыаналыыбын. Итини таһынан кини наһаа үчүгэй уруһуйдьут, ордук графическай дизайн өттүн тутуһар. Биһиги Сардаананы кытары 8 кылаастан ыла литэрэтиирэ уруогар күүскэ бэлэмнэммиппит, 9 кылааска ОГЭ-ны эмиэ үчүгэйдик туттарбыта. Онон күндү үөрэнээччибин ситиһиитинэн өссө төгүл эҕэрдэлииибин, баҕарбыт идэтигэр туттарсан киирэригэр баҕарабын”, – диэн гимназия нуучча тылын уонна литэрэтиирэтин учуутала, “”Саха сирин эрэлэ” бэлиэ хаһаайына Лена Романовна Семенова санаатын үллэстэр.",
      " “Кырдьыгынан эттэххэ, литэрэтиирэ өйтөн суруйуутун наһаа чаҕылхайдык суруйдум дии санаабатаҕым (үөрэр). Ийэм бу сарсыарда 100 баалы ылбыккын диэн эппитигэр бу билиҥҥээҥҥэ диэри итэҕэйбэккэ олоробун. Биллэн туран учууталбар Лена Романовнаҕа уонна ийэбэр Саргылаана Андреевнаҕа улаханнык махтанабын, кинилэр миигин мэлдьи өйөөннөр үөрэхпэр ситиһиилэнним дии саныыбын. Биир кэлим эксээмэннэри, художественнай үөрэххэ туттарсарым быһыытынан нуучча тылыгар уонна литэрэтиирэтигэр туттардым, нуучча тылын түмүгэ бу 20-с чыыһылаҕа биллиэхтээх. Бииргэ үөрэнэр доҕотторбор эмиэ ситиһиилэри баҕарабын”, – диэн Сардаана кэпсиир.",
      "Сэмэн Жендринскэй.",
      "Төрүт матырыйаал: МО «Чурапчинский улус (район)»"
    ]
  },
  {
    "title": "Үөһээ-Бүлүү улууһун Боотулуу орто оскуолатын үөрэнээччитэ нуучча литэрэтиирэтигэр БКСЭ-ҥэ 100 баалы ылбыт",
    "date": "16.07.2020",
    "url": "http://keskil14.ru/ee-b-l-uluu-un-bootuluu-orto-oskuolatyn-reneechchite-nuuchcha-literetiiretiger-bkse-e-100-baaly-ylbyt/",
    "raw_text": [
      "Семенова Юлиана, Үөһээ-Бүлүү улууһун Боотулуу орто оскуолатын үөрэнээччитэ, нуучча литэрэтиирэтигэр  БКСЭ-ҥэ 100 муҥутуур баалы ылла!",
      "Манан Юлиананы, төрөппүттэрин Оксана Николаевнаны, Алексей Николаевиһы, учууталын Наталья Гаврильевнаны, оскуола дириэктэрин Александр Алексеевиһы, дириэктэри үөрэх чааһыгар солбуйааччы Евдокия Петровнаны, оскуола үлэһит кэлэктиибин барыгытын эҕэрдэлиибин! Үөрэтии- иитии хаачыстыбата өссө да тупсан истин!",
      " "
    ]
  },
  {
    "title": "Элина Сидорова: “Хаһан да бэринимэҥ! Күүстээх санаалаах буолуҥ!”",
    "date": "15.07.2020",
    "url": "http://keskil14.ru/elina-sidorova-ha-an-da-berinime-k-steeh-sanaalaah-buolu/",
    "raw_text": [
      "Тустуу, хапсаҕай курдук спорт көрүҥнэрэ кыыс оҕоҕо сөбө суохтар диэн олохсуйбут өйдөбүл баар. Ол эрээри бу этиини утары барар кыргыттар суох буолбатахтар. Аан дойду үрдүнэн кыргыттарга тустуу сайдыбыта ыраатта. Оттон Саха сиригэр спорт бу көрүҥэ «Азия оҕолоро» оонньуулар программаларыгар киириэҕиттэн баар. Билигин сүрүннээн оскуолаҕа үөрэнэр кыргыттар дьарыктаналлар. Кинилэртэн биирдэстэрэ Элина Сидорова @elyvino буолар.",
      "– Бэйэҕин билиһиннэр эрэ.",
      "– Мин Дьокуускайтан төрүттээхпин эрээри, кыра эрдэхпиттэн Сунтаарга эбээбэр олорон улааппытым. Сунтаар 1 №-дээх орто оскуолатыгар үөрэммитим. 17 саастаахпын. X кылааһы этэҥҥэ бүтэрдим. Тохсунньу маҥнайгы күнүгэр төрөөн, Саҥа дьыл оҕото буолабын. Онон барыга-барытыгар көхтөөх, араас куруһуоктарга сылдьан, үҥкүү муусука оскуолатын бүтэрбитим. Спорка киирдэххэ, футболуубун өрөспүүбүлүкэҕэ тиийэ ситиһиилээхпин. Ол кэннэ тустуунан дьарыктанан, араас күрэстэргэ барытыгар кыттан, хотторуу да хомолтотун, кыайыы да өрөгөйүн биллим.",
      "– Дьиэ кэргэнин туһунан кэпсиэҥ дуо?",
      "– Мин дьиэм кэргэним Ивановтар, ийэм өттүнэн Сидоровтар. Аҕам өттө бары Сунтаардарбыт. Мин хос эбээм бииргэ төрөөбүт убайа Сүүрүк Яковлев буолар, Кэмпэндээйи биллиилээх сүүрүүгэ. Мин икки тустуук эдьиийдэрдээх буолабын, онон быьа тардан эмиэ киирэн буруобулаабытым.",
      "– Тустуунан хас сааскыттан саҕалаан дьарыктаммыккыный? Тоҕо уонна тустуу таллыҥ?",
      "– Тустуунан мин 14 сааспыттан дьарыктанабын. Саха сиригэр үгүс дьон спордунан дьарыктамматтар эрээри, тустууну убаастыыллар. Саха оҕото буолан баран син биир тустуохтаах дии саныыбын. Бэрээдэккэ, туруоруммут сыалы ситиһэргэ, тулуурдаах буоларга үөрэтэр. Ситиһии кэллэҕинэ, эппиэтинэс үрдүүр. Киһини эт-хаан өттүнэн эрэ буолбакка, өйгүн-санааҕын эмиэ сайыннарар. Онон мин бу көрүҥүнэн күүскэ эрчиллэн барбытым.",
           "– Уопсайынан дьарык, бэлэмнэнии хайдах ааһарын кэпсиэҥ дуо? Уолаттар киэннэриттэн туох уратылааҕый?",
      "– Уолаттар киэннэриттэн туох да уратыта суох. Мин хайаан да кыайыахтаахпын, тугу эмит ситиһиэхтээхпин, өссө эбии дьарыктаныахтаахпын диэн сыал туруорунан дьарыкка эрчиллэр буолбутум. Миигин Герасим Романович Данилов дьарыктыыр, кини оҕолору көҥүл тустууга уонна спорт араас көрүҥэр эрчийэрэ. Ол иһин, сүрүннээн, күрэхтэһии буоларын саҕана күүскэ дьарыктанабыт.",
      "– Үөрэххэр хайдаххыный?",
      "– Үөрэхпэр кыһаллабын. Үөрэхпин дьарыкпын кытта дьүөрэлии сатыыбын, мэһэйдэппэппин. Билигин оскуолабын X кылааһынан түмүктээтим. Салгыы кэллиэскэ туттарсарга быһаарынным.",
      "– Ситиһиилэргин кэпсиэҥ дуо?",
      "Бастакы кыайыым тустуунан биир ый дьарыктаммытым кэннэ кэлбитэ. Өрөспүүбүлүкэтээҕи «Боотурдар» күрэххэ үһүс миэстэ буолбутум. Онон кынаттанан, «Женщины герои» диэн эмиэ өрөспүүбүлүкэтээҕи тустуу күрэҕэр иккитэ иккистээбитим. Улууспар иккитэ бастаабытым. Уһук Илин уокурук чемпионатын кыттыылааҕабын.",
      "Күүстээх утарсааччылар түбэстэллэр да, умса тардыталаан, кэннилэригэр тахсан, “кириэскэ” эргитэлээн эҥин, технически кыайталааччым. Ол иһин тулуурдаах буолуҥ, санааҕытын түһэрбэккэ иннигит хоту баран иһиҥ, хотторор түгэҥҥэ туохха сыыспыккытын, утарылаһааччыгыт тиэхиньикэтин аныгыскы сырыыга сыыспат туһугар көрүҥ диибин.",
      " – Тустууну, үөрэҕин таһынан иллэҥ кэмҥэр сөбүлүүр дьарыгын тугуй?",
      "– Футболлуубун. Оскуола иһигэр араас таһымнаах тэрээһиннэри ыытарга көхтөөхтүк сыһыаннаһабын. Tik-Tok, Instagram интэриниэт ситимнэригэр араас треннары, үҥкүү видеоларын устан таһаарабын. Оҕолор көрөллөр, сэргииллэр. Билиҥҥи кэмҥэ сайдыы хаамыытын батыһан, салгыы инстаграмынан дьарыктанар санаа баар.",
      "– Харантыын кэмигэр спордунан дьарыктаннын дуо?",
      "– Сунтаарга дьиэбэр таһырдьа, чэбдик салгыҥҥа тахсан, күн аайы эрчиллэччим уонна сүүрэччим.",
      "– Тустуунан саҥа дьарыктанар кыргыттарга тугу баҕарыаҥ, сүбэлиэҥ этэй?",
      "– Хаһан да бэринимэҥ! Күүстээх санаалаах буолуҥ! Сырдыкка, кэрэҕэ эрэллээх, үлэлээн-хамнаан дьоллоох-соргулаах буолуҥ! Спорт – бэйэҕэ эрэллээх буолууну, кэрэҕэ, сырдыкка тардыһыыны, туһалаахтык олорууну, тулалыыр эйгэҕэ тапталы үөскэтэр, киһи ис туругун тупсарар, киһи быһыытынан таһымҥын үрдэтэр.",
      "Элина, салгыы курэхтэһиигэ кыттаргар үрдүк ситиһиилэри. Эйиэхэ куруук бу курдук кыайаргар-хоторгор, бу дьарыккын кэнэтэ, тута сылдьаргар баҕарабыт.",
      "Кэпсэттэ Павел Ильин.",
      "чукурушка❤️"
    ]
  },
  {
    "title": "Мыраан чыпчаалыгар – туһалаах дьарык",
    "date": "13.07.2020",
    "url": "http://keskil14.ru/myraan-chypchaalygar-tu-alaah-daryk/",
    "raw_text": [
      "Спордунан дьарыктаныы чэгиэн-чэбдик, доруобай буолууга, бары ситиһиилэргэ, уһун үйэлэниигэ төрүт буоларын бары үчүгэйдик билэбит, өйдүүбүт. Онно Туйгун Попов элбэх күүһүн-уоҕун, эрчимин, уутун-хаарын сүтэрэр, былчыҥ-илчиҥ, өй-санаа барыта сылайар дылы эрчиллэр. Биллэн турар, дьарыктанар киһи үктэл курдук үөһэ дабайан, эбии сайдан үрдүк ситиһиигэ тиийэр.",
      "– Аан маҥнай бэйэн тускунан сырдат эрэ.",
      "– Мин 14 саастаахпын, Дьокуускай 2 №-дээх орто оскуолатыгар үөрэнэбин. Быраатым Дьулуур Васильев 9 саастаах, Горнайга үөрэнэр.",
      "– Үөрэххэр хайдаххыный?",
      "– Мин үөрэхпэр олус кыһаллабын. Ардыгар үчүгэй сыананы ылан дьоммун үөрдэбин. Быраатым туйгун үөрэнээччи.",
      "– Спорт эйгэтигэр хайдах киирбиккиний?",
      "– Бастакы кылааска аҕам миигин көҥүл тустууга ДЮСШ-3 дьарыкка илдьибитэ. Спорка маҥнайгы хардыыларым бу кэмтэн ыла саҕаламмыта. Оттон Дьулуур саахымат куруһуогар сылдьан, үөрэнэн спорт эйгэтигэр киирбитэ.",
      "– Дьарыккыт хайдах ааһарый?",
      "– Сарсыарда 9 чааска аhаан-сиэн бараммыт Чочур Мыраҥҥа айанныбыт. Мин үрүсээкпэр 5 лиитирэлээх уу уктабын, быраатым 2 лиитирэ ууну сугэн мырааҥҥа сатыы тахсабыт. Онно бэйэбит оҥорбут спортивнай муннукка дьарыктанабыт. Аан маҥнай сүүрэбит, онтон ГТО күүһү сайыннарар эрчиллиилэрин туһанабыт.",
      "Бастакы күн – тардыныы, чохчойуу уонна кувалда саайабын.",
      "Иккис күҥҥэ – анньыныы уонна көлүһэни хамсатабын, ол быыһыгар бэйэбитин көмүскэнэргэ үөрэнэбит.",
      "Дьарыкпыт бүтүүтэ уот оттон, ас буһаран аһыыбыт, саахымакка, дуобакка оонньуурга үөрэнэбит.",
      "– Бастакы кыайыыгын ханнык күрэххэ ылбыккыный?",
      "– II кыласска сылдьаммын көнүл тустууга Черкашин бириһиигэр бастаабытым. Оттон Дьулуур саахымакка бэйэтин саастыылаахтарыгар бастаабыта.",
      "– Эйигин аҕан дьарыктыыр, ол туһунан кэпсээ эрэ. Хайдах дьарыктыырын?",
      "– Сөпкө этэҕин. Аҕам миигин кыра эрдэхпиттэн дьарыктыыр. Кини миэхэ спорт эрчими биэрэрин, тулуурдаах, дьулуурдаах, модун санаалаах буоларга үөрэтэрин, киһи үтүөҕэ, кэрэҕэ тардыһара күүһүрэрин бэлиэтиир. Нааһа мэник буоламмын, ардыгар мөҕүллээччим, онтон мырааҥҥа сөгүгүйэр мас аттыгар 5 киилэлээх таас булбуппут. Ону дьонум тылын истибэтэхпинэ, буруйу оҥордохпуна, таһан, сүгэн илдьэрим. Бастаан куттана-куттана барар этим. Бэйэм кутталбын кыайан бараммын, наһаа үөрбүтүм, аҕам хайҕаабыта.",
      "– Ситиһиилэрин туһунан сырдатыаҥ дуо?",
      "– Тустууга сылдьан эчэйии ылан, хапсаҕайга көспүтүм. Модуҥҥа хас да бастаабытым уонна миэстэлэспитим бэйэм саастыылаах оҕолор истэригэр.",
      "– Кими холобур оҥостоҕун?",
      "– Конор Макгрегор. Кини дьадаҥы ыал оҕото. Ону Конор бэйэтэ дьарыктанан, эрчиллэн, сыал-сорук туруорунан, билигин кини UFC чемпиона. Төрөппүттэрин, аймахтарын хааччыйар киһи.",
      "– Оҕолорго сүбэҥ.",
      "– Билигин оҕолор көмпүүтэртэн, төлөпүөнтэн мөлтөөһүн көстөр. Ону сүбэлиэм этэ, үөрэххитигэр кыһаллыҥ, төрөппүттэргитин кытта мырааҥҥа буоллун, таһырдьа чэбдик салгыҥҥа тахсан сүүрүҥ, спордунан дьарыктаныҥ диэн ыҥырабын!",
      "Кэпсэттэ Павел Ильин."
    ]
  },
  {
    "title": "Оһуокайы сөргүтэргэ талба талааннаах",
    "date": "10.07.2020",
    "url": "http://keskil14.ru/o-uokajy-s-rg-terge-talba-talaannaah/",
    "raw_text": [
      "Оһуокайы – төрүт үгэс, сиэр-туом үөрүйэхтэрин, омугу түмэ тардар, сомоҕолуур сүдү күүс буолар. Сахалар төгүрүччү илиилэриттэн тутуһа сылдьан, илиилэрин өрө уунан күҥҥэ бокулуоннууллар, күҥҥэ сүгүрүйэллэр диэн бэлиэтииллэр. Биир киһи таһаарар, ону атыттар үтүктэллэр. Оһуокайдьыт уратыта, дьоҥҥо-сэргэҕэ сөбүлэнэр өрүттэрэ, күлүм-чаҕыл көрүҥэр, хомоҕой хоһоонугар, кэрэ дорҕоонноох куолаһыгар, хаамар, көтүтэр, түһүлгэни тутар ритмигэр, тутта-хапта сылдьыытыгар артыыс киһи киэбэ толору баар. Кинилэр норуот ырыатын-тойугун толороллор.",
      "Ол курдук Сунтаар улууһугар оһуокай, тойук ситимин быспакка сайдарыгар, ыһыах сиэрэ-туома тутуһулларыгар кэскиллээх, талааннаах, Түбэй орто оскуолатын VII кылааһын үөрэнээччитэ, Жанна Чалбанова дьарыктанар.",
      "– Бастаан ааҕааччыларбытыгар бэйэҕин билиһиннэр эрэ.",
      "– Мин Сунтаар улууһун Түбэй нэһилиэгиттэн сылдьабын. 13 саастаахпын. Билигин VII кылаас буоллум.",
      "– Дьиэ кэргэнин туһунан кылгастык сырдат эрэ.",
      "– Ийэм аата Зоя Александровна, Эбээм аата Светлана Петровна. Мин дьиэ кэргэммэр соҕотох оҕобун. Хос эhээм оhуокайынан дьарыктанар этэ. Кыра эрдэхпинэ миэхэ төрөппүттэрим кэпсээччилэр. Ол өйбөр-санаабар, сүрэхпэр дириҥник иҥмит.",
      "– Хас сааскыттан оһуокай этэр буолбуккунуй? Хайдах саҕалаабыккын туһанан кэпсээ.",
      "– Иккис кылаастан оhуокайга дьарыктанабын. Салайааччыбым – Светлана Николаевна Зедгенидзева. Бөлөхпүтүгэр сэттэбит. Аан бастаан Сергей Зверев-Кыыл Уолун туһунан элбэхтик истэрим. Ол иһин анаан-минээн Сунтаар ыһыаҕар тиийэн дьон оһуокайдыырын көрбүтүм, тылын-өһүн сөҕө-махтайа истибитим. Дьарыкка эргэрбит Саха тылларын үөрэтээччибит, салайааччыбыт Светлана Николаевна Сергей Зверев айымньыларын билиһиннэрэччи, ону биһиги оһуокайдаан этэбит.",
           "– Оһуокайдыырга хайдах эрчиллэҕин?",
      "– Оhуокайга бастаан кылыhахпытын эрчийэн баран биирдэ оhуокайдааччыбыт. Оһуокайдьыт сыыйа саҕалаан баран анал турукка киирэр. Уубар-хаарбар киирэн этэн барыыбар, оһуокайдыыр айымньым харахпар бу көстөн кэлээччи. “Оһуокай тылын нойосуус үөрэтэҕин дуо? Анаан бэлэмнэнэҕин дуо?” – диэн ыйытааччылар. Оһуокайга хаһан да итинник бэлэмнэммэтэҕим. Анал турукка киирэн, тиэмэҕин сүрэххинэн-быаргынан ылынан, этэн-тыынан бардаххына, бэйэтэ сааһыланан иһэр буолааччы. Онон оһуокайы этээччи, бэйэтэ да билбэтинэн халлаан куйаарын кытта ситимнэһэр, ураты турукка киирэр.",
      "– Сүрүн ситиһиилэриҥ?",
      "– Россиятааҕы, регионааҕы, улуустааҕы, өрөспүүбүлүкэтээҕи күрэхтэргэ ситиhиибит элбэх. Оһуохай урут-уруккуттан саха бастыҥ, сөбүлүүр үҥкүүтэ буоллаҕа. Этэр кэмҥэ кынат-этээччилэр үчүгэй буоллахтарына, маҥнай наллаан этэҕин. Оччоҕо этим-сииним хамсыырын билбэт да курдук үчүгэй турукка киирэбин. Күрэхтэһиигэ дархан этээччилэри кытта күөн көрсөрбүттэн долгуйбаппын. Дьиҥэр, бириис туһугар буолбакка, бэйэбин холонон көрөөрү, сыаналанаары, туохха сыыһарбын, тугу ситэрэн биэрэр ирдэнэрин билээри кыттабын. Аҕа саастаах уонна үчүгэйдик этэр дьонтон киһи чахчы элбэххэ үөрэнэр.",
           "– Оһуокайдыыртан ураты туох дьоҕурдааххыный?",
      "– Оhуокайтан ураты тойугунан, хомуhунан, чабырҕаҕынан, норуот ырыатыгар салайааччыбыт дьарыктыыр. Бэйэм баскетболлуубун, сүүрэбин ардыгар күрэхтэргэ кыттааччым, ыллыырбын, үҥкүүлүүрбүн уонна уруһуйдуурбун сөбүлүүбүн.",
      "– Эн үөрэххэр хайдаххыный?",
      "– Үөрэхпэр кыһаллабын. Түөркэ, биэскэ үөрэнэбин.",
      "– Иллэҥ кэмҥэр тугунан дьарыктанаҕын?",
      "– Куукулабар таҥас тигээччибин.",
      "– Оҕолорго тугу сүбэлиэҥ этэй?",
      "– Төрүт култуураҕыт сайдарын туhугар утумнаахтык дьарыктанын диэн сүбэлиибин. Оһуокай – ыһыах бастыҥ киэргэлэ, фольклор бары көрүҥнэриттэн саамай ураты көрүҥ. Киниэхэ эрэ ырыа, тойук, кылыһах, үҥкүү, тута хоһуйуу, тэтим барыта баар. Оһуокай симэлийбэккэ билиҥҥи көлүөнэҕэ бэриллэн иһэригэр бэйэм кылааппын киллэрбин дии саныыбын.",
      "Павел Ильин."
    ]
  },
  {
    "title": "Бизнесмен-үөрэнээччилэр: оҕолор хайдах үбү-харчыны киллэрэллэрий",
    "date": "10.07.2020",
    "url": "http://keskil14.ru/biznesmen-reneechchiler-o-olor-hajdah-b-harchyny-killerellerij/",
    "raw_text": [
      "Үөрэнээччилэр дьоҕурдарын, талааннарын сайыннаран, өйөөн, Өктөм П.И.Шадрин аатынан орто оскуолатын бизнес-инкубатора араас хайысханы хабан ситиһиилээхтик үлэлиир.",
      "IV кылаас үөрэнээччилэрэ мармелад оноруутунан дьарыктаналлар. Мармелад састаабыгар желатин, оскуола хаһаайыстыбатын бэйэ мүөтүн уонна сир аһын тутталлар. «Оскуолаҕа ыытыллар тэрээһиннэргэ атыылаан син үчүгэй үбү-харчыны киллэринэбит диэн», – кырачаан предпринимателлэр үөрэ-көтө кэпсииллэр.",
           "Биир сүрүн хайысханы – оскуола фото устуудьуйатын XI кылаас үөрэнээччилэрэ айымньылаахтык үлэлэтэллэр. «Устуудьуйа хайысхатынан нэһилиэккэ ыытыллар тэрээһиннэри устабыт уонна хаартыскаҕа түһэрэбит. Устубут матырыйаалбытын анал бырагыраамаҕа оҥоробут. Оскуола үөрэнээччилэригэр уонна биэбэйик иитиллээччилэригэр хаартысканан виньетка оноробут. Биир виньетка сыаната ортотунан 500 солк буолар. Туттар матырыйаалбытын: кыраасканы, кумааҕыны, ламинационнай пленканы Дьокуускайтан чэпчэки сыанаҕа ылар кистэлэҥ сирдээхпит. Үөрэх кэнниттэн күн аайы бириэмэбитин аттаран үлэлиибит. Ортотунан икки чаас тахсара буолуо. КГЭ чугаһаата, онон кыра кылаастары утумнааччылар быһыытынан үлэбитигэр кыттыһыннарабыт», — диэн Кристина Шепелева сырдатта.",
      "«25 оҕо буолан күннээҕи дьарык гынан сайыны быһа пасекаҕа үлэлиибит. Кыһынын ыҥырыаларбыт оранжереяҕа утуйаллар. Мүөппүтүн кутарга анал иһиттэри атыылаһабыт. Атын кылаас үөрэнээччилэрэ мармелад, сыттаах мыыла онороллоругар туһаналлар. Бородууксуйабыт этикеткатын бэйэбит оноробут»,– диэн IX кылаас үөрэнээччитэ Егор Давыдов дьоһуннаахтык үлэтин сырдатта.",
      "Маны таһынан оҕолор мэтээл, значок оҥороллор, мыыла буһараллар, кучу оту хомуйан, битэмииннээх чэйи нэһилиэнньэҕэ хамаҕатык атыылыыллар.",
      "Семен Посельскай."
    ]
  },
  {
    "title": "Сэрии кэмин оҕото Александра Никитична аймах дьонун туһунан ахтыыта",
    "date": "30.06.2020",
    "url": "http://keskil14.ru/serii-kemin-o-oto-aleksandra-nikitichna-ajmah-donun-tu-unan-ahtyyta/",
    "raw_text": [
      "Мин ийэм өттүнэн хос эбэм Семенова Александра Никитична сэрии кэмин оҕото. Биһиги улахан дьиэ кэргэн саамай таптыыр, ытыктыыр киһибит. Кини билигин 88 саастаах. Хос эбэбин оҕо эрдэҕинэ баттаҕа барыта куударатын иһин Куудараас диэн ааттаабыттар. Эбэбит барахсаны билигин суунарыгар, аһыырыгар эрэ өйөөн туруорабыт. Ол эрэн ыйыттахха былыргыны олус үчүгэйдик кэпсиир. Ол иһин эбэм Валентина Захаровна “Трудовойбут барахсан” диэн кинигэни бэчээттэппитигэр үксэ: “Эбээ ахтыыта” диир. Мин ол кинигэттэн тугу билбиппин хос эбээбиттэн өссө чуолкайдаабыппын билиһиннэрэбин. Сэрии саҕаланыгар,  1941 сыллаахха, эбэм уонча саастаах оҕо эбит.",
      "Эбээ, сэрии саҕаламмытын туохтан,кимтэн истибиккин кэпсээ эрэ.",
      " — Ол саҕана араадьыйа, тэлэбиисэр суоҕа.Элбэх да сыл аастаҕа, арай убайым Дьөгүөрсэ барахсан ампаар кэннигэр тахсан ытыы олорорун олох чуолкай өйдүүбүн. Ол сэриигэ барар бэбиэскэтин тутан баран үлэлээн испит сириттэн дьонун, биһигини кытта быраһаайдаһа кэлэ сылдьыыта эбит этэ.Ол да курдук сэрии сиэртибэтэ буолбута. Бүтэһик суругар: “Оһуобай сорудахха көтөбүт”,-диэбит дииллэрэ.Сураҕа суох сүппүт ааттаах. Толору аата Семенов Егор Чирикович,учуутал буолан испитэ баара…",
                                                                                 "Онтон ол суруга баар дуо?",
      "— Хантан кэлээхтиэ баарай, хайа пиэримэ дьиэтигэр көһөр баарыгар. Олорор дьиэ өһүөтүгэр кыбытан кээһэр буолаллара. Аҕам үлэ боруонугар барбытын кэннэ. Ийэм биһикки иккиэн үөрэҕэ суохпут. Дьон ааҕарын истэрбит.",
      " Оччоҕо,биһиги аймахтан хас буолан сэриигэ кыттыбыттарай?",
      "— Бу мин аҕам эрэ өттүн эттэххэ Аҕам Семенов Никита Чирикович сааһа ааһан, уоттаах сэриигэ кыттыбакка Тиксии Бухта диэн сиргэ балыкка үлэлээн баран, ааҕарын суруйарын, чиэһинэйин иһин тууһаммыт балыгы арыаллаан Уркуускай куоракка ыытыллыбыт. Онно эмиэ үлэҕэ сылдьан,ыран, хоргуйан, мэрэ быстан балыыһаҕа сыттаҕына, күн санаалаах саха дьоно булан аҕалбыттар. Өйдүүбүн ээ аҥаар илиитэ суох, биир илиитэ эмиэ мултугур тарбахтаах киһи аҕабар кэлэ сылдьан, илиитин көрдөрө – көрдөрө: “Бу илиилэрбинэн көрөн – харайан аҕалсыбытын”, -диэн илиилэрин уунан көрдөрбүтүн.",
                                                                                 "Ол киһи хантан кэлбитэй?",
      "— Дьокуускай Намыттан диир буолаллара. Иккис киһи Дьөгүөрэп Баһылай диэн Дүллүкү киһитэ. Ол киһини кытта букатын уруулуу тэҥэ буолбуппут.Онтон Багдасаайап дииллэрэ биирин. Ол Багдасаайап кэлэн иһэн дьоннортон оннук киһини билэҕит дуо? Тугунан эмэ төлөһүө дуо? диэн ыйыталаспыппар: “Кэргэнэ оҕоломмута уонна холкуос бастыҥ үлэһиттэрэ. Төлүөхтэрэ диэбиттэрэ кырдьык эбит”,- диэн үөрэн – көтөн 1000 солкуобай харчыны кытта, саҥа көстүүм кэтэн барбыта. Оччолорго оҕо төрөөтөҕүнэ 1000 солкуобайы,судаарыстыба биэрэрэ.Онон Таайыҥ Арамаан харчыта барбыта.",
      "Онтон сэрииттэн бааһыран кэлэн испит быраата диэн баар дии, бу кинигэҕэ?",
      "— Ол, Арамаан Чирикович Семенов, улахан быраата оройуоҥҥа райсоветка үлэлээн олорон, тылланан барбыт. Икки илиититтэн, атаҕыттан матан кэлэн иһэн Бүлүү эбэҕэ өлбүт.",
                "Онтон кыра быраатын араспаанньата, аҕатын аата тоҕо атыный?",
      "— Былыр оҕону ыалга, аймахтарыгар ииттэрэ биэрэллэрэ. Хос -хос эбэҥ Аана кэргэнэ өлбүтүгэр саамай кыра уолун эдьиийигэр дуу, балтыгар дуу ииттэрэ хаалларан баран, төрүт сириттэн Тылгыныттан иккистээн кэргэн тахсан Мэйииккэ кэлэн олохсуйбут. Барыта сэттэ оҕото улааппытын билэбин. Микиитэ,эһиги хос эһэҕит, Өлөксөөндүрэ,Арамаан, Мааппа,Дьөгүөрсэ,Борускуо уонна саамай кыралара, күтүөтүн аатынан Иннокентьев Матвей Николаевич.",
                                                                                      "Онтон эһэбит хайдах кэлбитин ахтыаҥ,кэпсиэҥ буолаарай?",
                "— Хоргуйуу – быстыы диэн сүрдээх суол. Аҕабын аҕалбыт киһи илдьит ыытан ыҥыырдаах аты сэтиилэммит киһи, ыҥыырга кыайан олорор кыаҕа суох киһини ыҥыырга биллэҕэ сытыаран аҕалбытын көрөн,ийэм “бүтээхтээбит” диэн баран ытаабытыгар,биһиги үс оҕо эмиэ ытаспыппыт.Ол эрэн киһи сымыйаргыан курдук бар дьонун көмөтүнэн,ким туохтааҕынан,чорбойорунан,боссоон,хатаҕалаан аһатан уонна сайын муҥхалаан,балыктаан сиэтэн,баара суоҕа ыйтан ордоот,эһэлии эргийэр буолан хаалбыта. Онтон дьэ үлэлээн хамсаан киһитийбитэ.Бастаан кэлэн баран илиитин күн уотугар тутан өрө ууннаҕына,уҥуоҕа ыйдаҥаран көстөр буолара…",
      "Ити барыта аҕам бииргэ төрөөбүттэрин кэпсээтим.Сэрии бүппүтүгэр эбэм Аана: “Сэрииттэн уолаттарбын аҥаардастым диэхтээбитэ. Онтон ийэм дьонуттан билэрим диэн Таайым Сэмэн соҕотох төрөппүт уола сэбиэт үлэһитэ,Өлөксөй диэн киһи боруонньалаах эрээри дьонун аймаамаары, оройуоҥҥа сэриигэ барар дьону атаара барар курдук быраһаайдаспакка да тахсан барбыт, эргиллибэтэх. Таайым: “Саатар быраһаайдаспатаҕа, субу киириэх киһилии куттарбыт чаайа ,буруолуу хаалбыта”,- диэн ахтар буолара. Уонна иккис таайым сэрииттэн араанньылаах кэлбитэ. Кини Маайга олорбута. Бүөчүм диэн ааттааҕа. Баттык тайаҕынан сылдьара. Бүөчүм икки уоллааҕа.Таайым өлүөҕүттэн сибээс быстыбыта.Эһиги салгыа этигит буоллаҕа.",
      "Бу ахтыы кэннэ мин эбээбин таптыырым өссө күүһүрбүт курдук буолла. Эбээм барахсан биһиги курдук дьоллоох оҕо сааһы билбэккэ,тоҥон аччыктаан сырыттаҕа…Чахчы сэрии буолбатын. Туругурдун Улуу Кыайыы 75 сыла.",
      "     Гоголев Ваня Үөһээ Бүлүү улууһа. Д.С.Спиридонов аатын сүгэр 4 №- дээх орто оскуола 6 кылааһын үөрэнээччитэ. Салайааччы Осипова Валентина Захаровна.",
           " "
    ]
  },
  {
    "title": "Дьулус Николаев: “Биһиги бизнеспит нэһилиэнньэҕэ өҥөнү оҥорор”",
    "date": "29.06.2020",
    "url": "http://keskil14.ru/dulus-nikolaev-bi-igi-biznespit-ne-ilienne-e-n-o-oror/",
    "raw_text": [
      "Оскуолаҕа үөрэнэр кэмҥэ үгүс элбэх санаалар, айар-тутар соруктар, бырайыактар үөскүөхтэрин сөп, холобур сувенир оҥоһуктары оҥорууга билии уонна дьоҕур ылан кэлин бу кэмниэ-кэнэҕэс урбаан көрүҥэр кубулуйуон сөп, онон оскуолаҕа оҥорон таһаарыы курдук эбии дьарыктааһын оҕо инникитин идэтин таларыгар улахан көмө буолар, туһааннаан урбаан өттүгэр ордук сайдыахтара. Ол курдук, В.Г.Короленко аатынан Амматааҕы 1 №-дээх оскуола VIII “А” кылаас үөрэнээччитэ Дьулус Николаев сувенирдары быһан, кыһан, кэрэ ойуулаах оҥорон атыыга таһаарар.",
      "– Үтүө күнүнэн, аан маҥнай үлэҥ туһунан сырдатыаҥ дуо?",
      "–  Амма орто оскуолатын баазатыгар бизнес тэринии, бэйэбит сувенирдары оҥорон таһаарыы.",
           "– Ону тэрийэргэ сыалгыт-соруккут?",
      "– Сувенирнай оҥоһуктары оҥорон таһаарыы ураты көрүҥү тэрийии, айар-тутар, бырайыактыыр дьоҕуру сайыннарыы, саҥа инновционнай технологиялары туһаныы, төлөбүрдээх өҥөлөрү нэһилиэнньэҕэ оҥоруу — сувернирнай оҥоһуктары оҥоруу, графическай дизайн өҥөтө, интэриэһиргээччини көҕүтүү буолар.",
           "– Хайдах үлэлээн саҕалаабыккын кэпсээ?",
      "– Бастаан, кырдьык, ыарахаттар бааллара. Наадалаах тэриллэри ыларбар үп наада буолбута. Онно оскуолам, төрөппүттэр көмөлөспүттэрэ. Ити эрээри мин тутуспут бириинсибим – «саҕалаа да ситэр» – билигин түмүгү көрдөрөн эрэриттэн үөрэбин. Амма улууһун реклама уонна сувенирнай оҥоһук ырыынагын үөрэппитим. Урбаан былаанын суруйан, матырыйааллары талбытым. Биһиги анал профессиональнай тэрилгэ оҥоһугу оҥороробут, лазернай ЧПУ станогу туһанабыт. Ханнык баҕарар сакааһы ылан оҥорор тэриллэринэн хааччыллынныбыт. Сувенир араас көрүҥэ, мэтээл, ыҥырыы, махтал суруктары, магниттары уонна да арааһы бэйэбит дизайнмытынан оҥорон таһаарабыт.",
           "– Бородууксуйа хайдах оҥоһулларый?",
      "– Биһиги оскуолабытыгар 35*40 см иэннээх оҥоһугу быһар лазернай ЧПУ станок баар — онно сувенирдары оҥоробут. Бу саҥа көрүҥ билиҥҥи ырыынакка саҥа үөскээбит курдук эрээри биир туспа улахан хайысха буолла.",
                "Фанераны, органическай өстүөкүлэни, акрил уонна пластик курдук материаллары лазернай эрбии туох да сыыһата суох быһар. Лазер быспытын кэннэ материалы хос аала-чочуйа сатаабаккын. Кып-кыра лазернай сардаҥа миллиметрга тиийэ оһуору-бичиги быһыан сөп, оннук уран оҥоһугу боростой фрезернай станок сатаабат. Лазер сүрүнэ диэн материалы сөптөөхтүк оросхуоттуурга, суоттанарга олус үчүгэй, көөбүл эҥин тахсыбата абыраллаах.",
           "Биһиги бизнеспит нэһилиэнньэҕэ өҥөнү оҥоруу. Онон хайаан да хаачыстыба, үтүө сыһыан уонна эппиэтинэс баар буоларын тутуһабыт. Оскуола бизнеһэ – бу үп-харчы эрэ өттүнэн буолбакка, бэйэ икки ардыгар духуобунай сыһыан дии саныыбын. Манна оҕолор сыһыаннарын өссө туруктаах оҥорор дии саныыбын.",
           "– Салгыы туох былааннааххыт?",
      "– Биһиги улууспутугар 16 тыһыынча киһи олорор, оттон оройуоммут киинигэр уопсайа холбоон 7000 киһи баар. Онно маҕаһыыннарга бэйэ оҥорон таһаарбыт сувенирдара атыыга аҕыйах. Дьон оннугу бэлэх, сюрприз гына бэлэхтиэн баҕарар. «Туризм сайдарыгар тугунан кыттыаҥ этэй?» ыйытыыга сувенир оҥоробун. Сайыҥҥы кэмҥэ биһиги улууспут туристическай хайысхалаах, ол кэмҥэ сувенирдары атылаһыы үрдүүр. Онно анаан чааскыга ойууну түһэрэр термопресс – 10 000 солк, таҥаска түһэрэр термопресс – 30 000 солк, быһар плоттер – 65 000 солк. уонна струйнай принтер – 20 000 солк ылыахпыт.",
           "Кэпсэттэ Павел Ильин."
    ]
  },
  {
    "title": "Оскуоланы бүтэрээччилэргэ — алгыстаах айаны! (оскуолалартан хаартыскалар, видео)",
    "date": "27.06.2020",
    "url": "http://keskil14.ru/oskuolany-b-tereechchilerge-algystaah-ajany-oskuolalartan-haartyskalar-video/",
    "raw_text": [
      "Бүгүн РФ Үөрэҕирии министиэристибэтин өйөбүлүнэн быйыл Россия оскуолаларын бүтэрээччилэр «Выпускной-2020» онлайн-бырааһынньыкка түмсүөхтэрэ. ",
      "Өрөспүүбүлүкэ оскуолаларын быйыл бүтэрэр үөрэнээччилэри  «ВКонтакте» vk.com/minprosvet Интернет ситимигэр бырааһынньыктааҕы бырагыраамаҕа Москва бириэмэтинэн 12.00 чааска ыҥырабыт.",
      "Выпускниктары Россия Президенэ Владимир Путин эҕэрдэлиэҕэ. РФ Үөрэҕириитин миниистирэ Сергей Кравцов, регионнааҕы миниистирдэр, биллиилээх педагогтар, оскуолалар дириэктэрдэрэ, үрдүк үөрэх кыһаларын ректордара уонна төрөппүттэр бэйэлэрин эҕэрдэлэрин, баҕа санааларын тиэрдиэхтэрэ.",
      "Москва бириэмэтинэн киэһэ 18 чааска «ВКонтакте» социальнай ситимҥэ «Основной выпускной» бырааһынньыктааҕы кэнсиэр саҕаланыа.",
      "Киэһээҥи бырагыраама «Алые паруса» бэстибээлинэн түмүктэниэ. Сиһилии vk.com/minprosvet ситимҥэ билсиэххитин сөп.⠀",
      "«Кэскил» издательствоны кытта ыкса ситимнээхтик үлэлиир оскуолалар 11 кылаастарыгар анаан тиһэх чуораан тыаһаабытын бу хаартыскалартан көрүҥ.",
                                    "Дьааҥы Боронугун оскуолатын 8 оҕо бүтэрдэ. Кыһыл көмүс мэтээллээхтэр — Егор Юмшанов, Афанасий Потапов. Зоя Аммосова, Семен Слепцов, Анатолий Горохов үчүгэй сыананан түмүктээтилэр. Кылаас салайааччыта — С.Н.Горохова.",
           "Алдан улууһун Хатыыстыыр оскуолатын  оҕо бүтэрдэ. Кылаас салайааччыта — Н.М.Карамзин. Кыһыл көмүс мэтээллээх — Снежана Корнилова, үчүгэй сыананан Евгения Иванова, Аина Руфова, Света Петрова түмүктээтилэр.",
      "Сунтаар Күүкэйигэр 12 оҕо бүтэрдэ. Кылаас салайааччыта — Т.Л.Львова. Сахая Александрова туйгун,  Айхал Львов, Наташа Тимофеева, Олеся Андреева ударник буоллулар. 5 оҕо үрдүккэ туттарсаары, ЕГЭ туттарар.",
           "Абый Сыагааннааҕар 5 оҕо бүтэрдэ. Кылаас салайааччыта- Н.Г.Дохунаева. Кыһыл аттестааттаах  Екатерина Федорова.    ",
                                         "Кэбээйи орто оскуолатын 8 оҕо бүтэрдэ. Кыһыл көмүс мэтээллээхтэр — Ньургун Иванов, Василиса Кобякова, Алеша Максимов,  Игнат Протопопов, Вася Стручков. Кылаас салайааччыта — М.И.Федотова. Алын кылааска үөрэппит учууталлара — С.И.Терехова, А.С.Терехова.",
           "Кэбээйи улууһун Танара оскуолатын 18 оҕо бүтэрдэ. Кылаас салайааччыта — Л.А.Егорова.  Кыһыл көмүс мэтээллээх -Гордей Павлов.  ",
      "Бүлүү улууһун Баппаҕаайы оскуолатын 7 оҕо бутэрдэ. Кылаас салайааччыта — У.Н. Никифорова. Кыһыл көмүс мэтээллээх — Зоя Иванова.",
      "Өрөспүүбүлүкэ оскуолаларын бүтэрээччилэри бэйэлэрин көхтөөх үҥкүүлэринэн эҕэрдэлииллэр Үөһээ Бүлүү Дүллүкү оскуолатын чаҕылхай уолаттара! Күндү оҕолор, барыгытыгар дьолу-соргуну, үчүгэй үлэһит, ийэ-аҕа буолан, бар-дьоҥҥутугар көмө-тирэх буоларгытыгар баҕарабыт! Алгыстаах айаны!",
           " "
    ]
  },
  {
    "title": "Ысыах в MINECRAFT воссоздали участники онлайн квест-игры «Тайны Үс Хатыҥ» Детского кванториума",
    "date": "20.06.2020",
    "url": "http://keskil14.ru/ysyah-v-minecraft-vossozdali-uchastniki-onlajn-kvest-igry-tai-ny-s-haty-detskogo-kvantoriuma/",
    "raw_text": [
      "Детский технопарк «Кванториум» провели мероприятия, приуроченные празднованию национального праздника «ЫСЫАХ ТУЙМААДЫ — 2020», посвященного 75-летию Победы.",
      "Наша команда дала возможность участникам наших мероприятий окунуться в мир, где можно совмещать новые тренды технологий вместе с традициями наших предков.",
      "Вместе с нашими наставниками Детского технопарка участники уникальной квест-игры «Тайны Ус Хатын» приоткрыли завесу тайн и загадок этой местности. В заданиях квест-игры включили не только ориентировку по местности, но и были загадки, которые проверяли знания нашей молодежи об истории национального праздника Ысыах. Во время выполнения заданий участники использовали геоинформационные программы такие как: Google earth, 2 GIS.",
      "В квест-игре приняли участие из разных районов нашей республики: Мегино-Кангаласский р-н, Намский р-н, Кангаласский р-н, Нюрбинский р-н, Таттинский р-н, Усть-Алданский р-н и ГО «город Якутск».",
      "Практически самым значимым конкурсом в национальном празднике Ысыах проводится конкурс «Туйгун Түһүлгэ». Это конкурс, где выявляют лучшие и креативно оформленные локации. Но в этом году Детский технопарк решил совместить именитую игру для подростков и молодежи MINECRAFT с традиционным конкурсом «Туйгун Түһүлгэ», где любители игровой среды MINECRAFT воссоздали «Түһүлгэ» на свой лад. ",
      "В этом онлайн-конкурсе приняли участие около 40 участников из разных уголков нашей республики: Мегино-Кангаласский р-н, Намский р-н, Сунтарский р-н и ГО «город Якутск».",
      "В качестве экспертов онлайн – конкурса «Создай түһүлгэ» выступили наставники Детского технопарка «Кванториум» Николаев П.И., Саввин М.А., Романов Р.Р., и также были привлечены эксперты с ГАУ «Технопарк «Якутия» Николаев И.В. специалист по связям с инвесторами и с InDriver Борисов В.В. моушн-дизайнер.",
      "Источник: kvantorium.yakutia"
    ]
  },
  {
    "title": "Самаан сайын кэлбитинэн! Үрүҥ тунах ыһыаҕынан!",
    "date": "20.06.2020",
    "url": "http://keskil14.ru/samaan-sajyn-kelbitinen-r-tunah-y-ya-ynan/",
    "raw_text": [
      " Самаан сайын кэлбитинэн! Үрүҥ тунах ыһыаҕынан! Эбээ Уйусхаана эһиэхэ анаан ыһыах, Үрүҥ Айыы Тойон суолтатын, сахалыы сиэр-майгы туһунан быһаарар. ",
      "Ыһыах ",
      "Ыһыах —  күн ууһун, айыы аймаҕын дьоно бары бэлиэтиир олус былыргы туом. Ыһыах сайын кэлбитин эрэ уруйдуур бырааһынньык буолбатах. Ыһыах — үрдүкү өй. Атыннык эттэххэ, өйү-санааны бэйэҕэ бигэргэтии, үчүгэйи тардыы. Күн ууһа, айыы аймаҕа орто туруу дойдуну иччилии киирбитин өйдүүр-саныыр туома. Орто дойду алгыс былытынан өрө көтөҕүллэр.  Оччоҕо аллараа дойдуттан, хараҥаттан, куһаҕантан тэйэбит, үөһээ дойдуга, айыыларга чугаһаан биэрэбит.",
      "Бэс ыйа — Үрүҥ Айыы Тойон ыйа",
      "Айхал! Айхал! Айхал! Аан дойдуну Айан-тутан оҥорбут, Айыы киһитин тэһииннээбит, Күн киһитин Көхсүттэн көҥтөстөөбүт, Үүт-аас бэйэкэлээх, Үүт-таас олбохтоох, Үкээр куйаас тыыннаах Үрүҥ Айыы Тойон Бэттэх көрөн мичик гынна!",
      "Үрүҥ Айыы Тойон ",
      "Үрүҥ Айыы Тойон туох баар төрдүн барытын айбыт күүс —  киһини, сири, сулустары, кыыллары. Киниттэн ордук сүдү күүс суох. Бу күүс киһиэхэ үтүө эрэ өттүнэн дьайар. Аан дойду бүтүннүү Үрүҥ Айыы Тойон алгыһынан көтөҕүллэн турар дииллэр. Үрүҥ Айыы Тойон айыы суолугар саамай үрдүкү тохсус халлааҥҥа олорор. Кини наар күөҕүнэн чэлгийэ турар дойдулаах. Манна хаһан да кыһын, тымныы диэн  кэлбэт. Үрүҥ Айыы Тойон айыы тоҕус халлаанын айан баран, уолаттарын, кыргыттарын — 35 биис ууһун — сир-дойду дьолун тутан олорун диэн орто дойдуга олохсута түһэрбит.  Күн ууһа, айыы аймаҕа  орто дойдуну иччилиир, тулатыгар баары барытын харыстыыр,  олох уйгутун оІорор,  үүннэрэр ытык аналбыт  итинник үөскээбитэ.",
      " Айыы оҕотугар кэс тыл ",
      "Тукаларыам! Бэс ыйын саамай алгыстаах, сылаас, сырдык кэмигэр сайыҥҥы сынньалаҥҥыт саҕаланар. Сайыны туһалаахтык атаараргытыгар сиэрдээх буолуу  улахан суолталаах. Айыыларгын санаан «Дом!» диэ. Күн аайы туох эрэ саҥаны, сонуну, кэрэни булан көрө сатаа. Кыра да буоллун. Хоһоонно аах, хартыынаны болҕойон көр, уруһуйдаа, муусуката, ырыата иһит, ыллаа! Күнү бэлиэтии көр. Үлэҕэ, үөрэххэ санааҕын уур. Үлэлээн, үөрэнэн астыныыны бил. Тиискин сарсыарда аайы сууна сырыт. Илиигин суун. Утуйаары сытан айыыларгын санаан «Дом!» диигин. Кинилэр түүн салгын куккун харыстыыллар. Ыарахаҥҥа түбэстэххинэ кэҥээн биэр. Саха санаатынан кэҥээн, салайынан биэрэр үгэстээх. Сэргэх буол! Дьайҕа буол!",
      "Дойдугуттан туттарыллан, Сиртэн ситимнэн. Эллэй эһэбит Эппитин курдук Итэҕэллээх буол, Алампа убайбыт Баҕарбытын курдук Кырдьыгы тутус, Өксөкүлээх Өлөксөй Үөрэппитин курдук Үөрэҕи баһылаа! Туску! Туску! Туску!",
                               " "
    ]
  },
  {
    "title": "Сахаяна Семенова: “Сайыҥҥы сынньалаҥы туһалаахтык атаарыахха”",
    "date": "11.06.2020",
    "url": "http://keskil14.ru/sahayana-semenova-sajy-y-synnala-y-tu-alaahtyk-ataaryahha/",
    "raw_text": [
      "Сахаяна Семёнова, Үөһээ Бүлүү улууһун Далыр нэһилиэгин орто оскуолатын ахсыс кылааһын үөрэнээччитэ. Кини араас сибэккилэри, оҕуруот арассаадаларын, оннооҕор дьаабылыканы, мандарины, лимону, гранаты олордон бириэмэтин туһалаахтык атаарар. ",
      "— Биһиги Семеновтар дьиэ кэргэн алтабыт. Аҕам баһаарынай чааска начальнигынан, ийэм “Тускул” оҕо уһуйааныгар үлэлииллэр. Эдьиийим Сандаара тохсус кылааһы, балтым Сайыына үһүс кылааһы ситиһиилэхтик бүтэрдилэр. Саамай кырабыт Егорка, кини үс саастаах.",
                "Үөрэхпэр  үчүгэйбин, оскуоланы бүтэрдэхпинэ юрист эбэтэр геолог буолуохпун баҕарабын. Иллэҥ кэммэр тик-токка араас видеолары уһулабын, sem_sa_8008 — подпискаланаарын.",
      "Сайын араас сибэккилэри, оҕуруот аһын үүннэрэрбин сөбүлүүбүн. ",
           "Арассаадаларым  сиэмэтин эбээм Вера Саввична биэрэр. Ону таһынан, бэйэм дьаабылыка, мандарин сиэтэхпинэ сиэмэтин хатардан олордооччум. Эбээм уонна учууталым Евдокия Егоровна хайдах сөпкө оҕуруоту көрөргө сүбэлииллэр. ",
      "Быйыл учууталым лимон, гранат арассаадатын биэрбитэ, ону кашполарга көһөрөн хоспор ууран көрө сылдьабын.",
           "Арассаадаларбын саамай күн көрөр сиригэр түннүккэ үүннэрэбин. Быйыл эбээм Раиса Никитична салгын ыраастыыры биэрбитэ олус туһалаата. Сибэккини туохтааҕар да ордорорбун билэн, кылааһым салайааччыта Марианна Владимировна петуния араастарын, астра,бархатцы биэрдэ, аҕам клумба оҥортоото. ",
                "Онтон күһүн оскуолаҕа барарбар, ийэм учууталларбар  бу маннык сибэкки дьөрбөтүн оҥорон биэриэҕэ.",
           " Бу курдук, мин сөбүлүүр дьарыкпын дьоннорум, учууталларым өйүүллэриттэн мин олус үөрэбин. Бэйэм саастыылаахтарбар, сайыҥҥы сынньалаҥы туһалаахтык атаарыахха диэн ыҥырабын.",
      "О5олоор, онтон эһиги сайын тугу гынаҕыт? Биһиэхэ суруйуҥ, бэйэҕит сөбүлүүр дьарыккытын кэпсээҥ.",
      "Кэпсэттэ, Зинаида Григорьева",
      " "
    ]
  },
  {
    "title": "Кэскил» оҕо хаһыата Россия таһымнаах «Оҕолор уонна күн» куонкурус иһинэн хаартыска күрэҕин биллэрэр!",
    "date": "10.06.2020",
    "url": "http://keskil14.ru/keskil-o-o-ha-yata-rossiya-ta-ymnaah-o-olor-uonna-k-n-kuonkurus-i-inen-haartyska-k-re-in-billerer/",
    "raw_text": [
      "Уйгу-быйаҥ, үрүҥ тунах ыһыахтар кэрэ кэмнэрэ чугаһаата!",
      "Саха дьоно-сэргэтэ түҥ былыргыттан үрүҥ күнү үрдүктүк тутар, сүгүрүйэр. Кылгастык кэлэн ааһар самаан сайыммытыгар күн саамай уһуннук тыган турар кэмигэр сарсыардааҥҥы саһарҕаны уруйдаан-айхаллаан көрсөр, сиэр-туом толорон, күүс-уох ылар, ыраастанар. Итини барытын оҕолорбут, сиэннэрбит, кэнчээрилэрбит көрө-истэ сылдьаллар, сүрэхтэригэр-быардарыгар иҥэрэ, саха буолалларынан киэн тутта улааталлар.",
      "Муҥура суох киэҥ далааһыннаах фантазиялааҕытын холбообут «Мин үрүҥ күнүм» диэн ыһыах тиэмэтигэр сыһыаннаах хаартыскаларгытын 89841129951 нүөмэр ватсабыгар ыытаргытын күүтэбит.",
      "Күрэс усулуобуйата:",
      "☀️Бэс ыйын 10-23 күннэригэр диэри үлэлэри тутабыт. Хаартыскалар @keskil.news угуллуохтара, куоластааһын онно ыытыллыаҕа.",
      "☀️ Сахалыы таҥастаах-саптаах буолуу, ыһыах малын-салын туһаныы сыаналанар. Хаартыска хаачыстыбата тупсаҕай буолуута ирдэнэр.",
      "☀️ I-XI кылаас оҕолоро биирдиилээн эбэтэр кэлэктиибинэн кытталлар.",
      "☀️ Хас биирдии кыттааччы уонна кэлэктиип @keskil.news Инстаграм сирэйигэр сурутуулаах буолуохтаах. Ону тэҥэ 2020 сыл II аҥаарыгар «Кэскил» хаһыакка суруппут скриншоккутун тэҥҥэ ыытаргытын умнумаҥ. Сурута илик эбит буолларгыт https://podpiska.pochta.ru/press/%D0%9F4344 ссылканан киирэн онлайн сурутуҥ.",
      "Түмүк бэс ыйын 24 күнүгэр тахсыа. Кыайыылаахтары дьүүллүүр сүбэ быһаарыа (I-V, VI-XI кылаастарга биирдии кыайыылаах). Көрөөччү биһирэбилин ылбыт кыттааччы куоластааһын түмүгүнэн биллиэ. Хас биирдии кыттааччы сертификат тутуо. Кыайыылаахтар Россия таһымнаах грамоталарынан, өйдөбүнньүк бэлэхтэринэн наҕараадаланыахтара."
    ]
  },
  {
    "title": "Кэбээйи оҕолоро Улуу Кыайыы туһунан 75 быһа тардыыны үөрэттилэр",
    "date": "08.05.2020",
    "url": "http://keskil14.ru/kebeeji-o-oloro-uluu-kyajyy-tu-unan-75-by-a-tardyyny-rettiler/",
    "raw_text": [
      "Улуу Кыайыы 75 сылын көрсө Кэбээйи орто оскуолатын 5 кылааһын үөрэнээччилэрэ Кыайыы туһунан 75 быһа тардыыны үөрэттилэр. Кэнчээри ыччаппыт сэриигэ хорсуннук кыргыспыт саллааттары ытыктыылларын, эйэлээх олох иһин муҥура суох махтаналларын тиэрдэллэр!",
      "   ",
      "Мария Павлова"
    ]
  },
  {
    "title": "Арылхан Кузьмин: «Чурапчы көһөрүүтэ — мин харахпынан»",
    "date": "06.05.2020",
    "url": "http://keskil14.ru/arylhan-kuzmin-churapchy-k-r-te-min-harahpynan/",
    "raw_text": [
      "Мин Чурапчы улууһун В.С.Соловьев –Болот Боотур аатынан Хатылы орто оскуолатыгар IV кылааска үөрэнэбин. Кыра эрдэхпиттэн пластилинынан ону-маны оҥорон оонньуурбун сөбүлүүбүн.",
      "Биһиэхэ Хатылыга өрөспүүбүлүкэҕэ соҕотох “Көһөрүү” мусуойа баар. Мин ийэм онно үлэлиир буолан, элбэхтэ сылдьабын. Кэмиттэн кэмигэр кылааһынан эмиэ баран көрөөччүбүт. Ол сылдьан, мусуойу олус интэриэһиргээбитим. Онно көһөрүү дьоно илдьэ сылдьыбыт, туттубут экспонаттара бааллар. Сэбиэдиссэй Марфа Владимировна Чичигинарова экскурсиятын сэҥээрэ истэн, бэйэм  оҥоһук оҥорорго санаммытым.",
      "Мин оҥоһугум матырыйаала – пластилин. Иллэҥ кэммин туһанан, ый курдугунан бүтэрбитим. Манна дойдум дьоно дьиэлэрин-уоттарын, төрөөбүт алаастарын хаалларан, көһөн иһэр панорамалара көстөр. Кырачаан оҕолор барахсаттан оонньуурдарын да ылбакка, ханна баран иһэллэрин да билбэккэ, айаҥҥа туруммуттар. Аллараа Бэстээххэ диэри оҕустаах сатыы тиийбиттэр.  Уопсайа, үс күн эрэ көспүттэр эбит.",
           "Маны көрөн оҕолор Чурапчы көһөрүүтүн туһунан интэриэһиргээн, билэ-көрө сатыахтара диэн эрэнэбин. Ама да ааспытын иһин, ол дьулаан кэми умнумуох тустаахпыт. Төһө кыах баарынан биһиги мусуойбутун кэлэн көрүҥ диэн ыҥырабын.",
      "Арылхан Кузьмин.",
      " "
    ]
  },
  {
    "title": "«Сэрии кэмин оҕолоро»: Хараҥаттан хараҥаҕа диэри оҕолор улахан дьону кытта тэҥҥэ күүстээх үлэҕэ сылдьарбыт",
    "date": "06.05.2020",
    "url": "http://keskil14.ru/serii-kemin-o-oloro-hara-attan-hara-a-a-dieri-o-olor-ulahan-donu-kytta-te-e-k-steeh-le-e-syldarbyt/",
    "raw_text": [
      "Сэрии…Сут дьыл…Өлүү-сүтүү…Саныахха ыарахан, киһини ис иһиттэн туох эрэ ыарахан хам ыларга дылы.",
      "Төһөлөөх киһи хараҕын уута тохтубута буолуой?! Тоҥон-хатан, сут кэмҥэ аччыктаан, ыалдьан эрэйдэммитэ буолуой?! Хас кырачаан оҕо ийэтиттэн-аҕатыттан матан, тулаайах хаалан, олох ыар ынчыгын эттэринэн-хааннарынан билэн туораабыттарай? Хас саха эр бэртэрэ дойдуларын туһугар тыыннарын толук ууран, өстөөх буулдьатыгар киирэн,  бу орто дойдуттан күрэммиттэрэй? Хас ийэ кэргэнин, олоҕун салгыыр уолан уолаттарын харах уулаах сэриигэ атааран, кинилэртэн маппытай? Оо, ыар сүтүктэр…Этэргэ ыарахан. Киһи өйүгэр-санаатыгар хайдах да батарбат, сүрэҕинэн ылыммат оспот баастара… Арай сэрии буолбатаҕа буоллар… Саха киһитэ өссө да сайдыылаах, бигэ олохтоох, элбэх ыччаттаах норуот буолуохтаах этэ. Ону баара, ыраас халлааҥҥа этиҥ этэринии 1941 сыллаахха бар дьон ыһыах ыһан көрү-нары тэрийэр кэмнэригэр «сэрии» диэн тыл дьиэттэн дьиэҕэ, харах уута аргыстаах, ыар ынчык тыыннаах  киирбитэ…",
      "Мин ис сүрэхпиттэн киэн туттан кэпсиэхпин баҕарабын Кыргыдай нэһилиэгин ытык кырдьаҕаһын тыыл бэтэрээнин, бастыҥ от охсооччуну, муҥхаһыты, тойуксуту, алгысчыты, элбэх бэстибээллэр лауреаттарын Степан Васильевич Наумов туһунан. Норуокка биллэринэн — Ыстапаан. Биир кыһыҥҥы күн сэрии туһунан туоһулаһаары ыалдьыттыы тиийдим.  Өрүү буоларын курдук, үөрэ-көтө көрүстэ.",
      "Степан Васильевич 1930 с. Дьооху нэһилиэгэр Илин Сискэ Наумовтар дьиэ кэргэттэригэр алтыс оҕонон төрөөбүт. Бииргэ төрөөбүттэр сэттиэлэр эбит. Улахан убайа сэриигэ баран, төннүбэтэх. 1943 с. ийэтэ, аҕата, икки эдьиийэ хааннаах ис ыарыытынан ыалдьан,  суорума суолламмыттар. Быраата Ньукулайдыын өлбүт аҕаларын атаҕар үс хоммуттарын кэннэ Халый диэн оҕонньор өрүстэн Дьоохуга баран иһэн, түбэһэ кэлэн быыһаабыт. Дьоннорун кырамталарын саас үүт омуһаҕар көмпүттэр. Степан Васильевич сэрии уоттаах сылларын курустук саныыр: «Оо, сэрии диэн сүрдээх да этэ…Бу барыта колхуостааһын саҕана буолбута. Дьон бары тарҕанан, олус бэркэ олорбуппут. Эмискэ сэриинэн түһэн иэдээни оҥорбуттара. Кыахтаах-уохтаах дьоммутун барытын сэриигэ илдьэ барбыттара. Холкуос сүөһүтүн көрөн-харайан эмээхситтэр, оҕонньоттор, оҕолор хаалбыппыт. Үчүгэй дьоммут барбыттарын кэннэ, олох сатарыйбыта. Онтон сут кэм тыҥаан, иэдээн буолбута. Эмээхситтэр барахсаттар оҕолорун сиэтэн иһэн, суолга өлөллөрө. Кыһын өлбүт дьону харайар кыах суоҕа. Аччыктаан олорор дьон сэниэлэрэ да суоҕа. Өлбүт дьону кураанах ампаар иһигэр хаалаабыттарын түннүгүнэн ааһан иһэн көрөрбүн өйдүүбүн. Саас халлаан итийбитин кэннэ,  биир омуһахха хастыы да киһини дьаһайбыттара. Бу кэмҥэ үлэ диэн күүрээннээх этэ. Бурдук ыһыытын саамай тыҥааһыннаах кэмнэрэ. Оройуонтан боломуочунай кэлэн хонтуруоллуура, күннээҕи нуормаҕын бүтэрдэххинэ эрэ дьиэҕэр барарыҥ. Табыыка диэнинэн бурдугу табыйарбыт. Хараҥаттан хараҥаҕа диэри оҕолор улахан дьону кытта тэҥҥэ от күүстээх үлэтигэр сылдьарбыт. Аны хааннаах ис ыарыыта ааҥнаан, дьон олорон эрэ кэдэччи тартаран өлөллөрө. Хата, соҕурууттан кэлбит нуучча биэлсэр кыргыттарын учаастакка ыыталлара. Олор эмтииллэрэ. 1-2 киһи сытар куойкалаах балыыһа баара. Онно эмтэнэн сорох сорохтор тыыннаах хаалбыттара…». Ити курдук, Степан Васильевич кэпсээнэ харахпар илэ баардыы ойууланна. Кэпсии олорон Ыстапаан ыараханнык өрө тыынар, сүрэҕэр ылбыт бааһа билигин да сүппэт чэр буолан хааллаҕа. «Эһиги билиҥҥи олоххутугар сэрии буолбатын, кыһалҕалаах олох эрэ буолбатын», — диэн кэпсээнин түмүктүүр.",
      "Салгыы Кыргыдай нэһилиэгин, Бүлүү улууһун Бочуоттаах олохтооҕо, РФ үөрэҕириитин туйгуна, Учууталлар учууталлара, үлэ бэтэрээнэ, олохтоох оскуолаҕа 52 сыл устата оҕону үөрэтиигэ-иитиигэ өйүн санаатын ууран үлэлээбит Николаева Евдокия Гарильевна туһунан кэпсиибин. Кини ыарахан кэмнэри санныгар сүкпүт сэрии тулаайаҕа буолар. Санааҕа ылларан олорон кэпсээбититтэн үллэстэбин.",
      "Евдокия Гаврильевна 1937 сыллаахха Кыргыдай Дьоохутугар күн сирин көрбүтэ. Ийэтэ Николаева Варвара Николаевна үөрэҕэ суох, холкуостаах. Аҕата Николаев Гаврил Иванович, үөрэҕэ суох эрээри, бэйэтэ үөрэнэн аахпыт, суруйбут буолан, улахан дьону кытта үөрэппит. Маҥнайгы хомсомуоллартан биирдэстэрэ. Сэрии саҕаланаатын, биригэдьиирдии сылдьан, маҥнайгы ыҥырыкка, ол аата 1941 сыллаахха, балаҕан ыйыгар тылланан барбыт. 1942 сыл сэтинньи 20 күнүгэр сэриигэ ылбыт бааһыттан өлбүт. «Хорсунун иһин» диэн мэтээлинэн наҕараадаламмыт. Аҕатын кытта бииргэ төрөөбүт быраата эмиэ сэрииттэн төннүбэтэх. Эбэлэрэ Аҕааппыйа уолаттарын күнү-түүнү быһа, бу кэлиэхтэрэ диэбиттии  кэтэһэр эбит. Ити кэмтэн Евдокия олоҕо киһи этин аһытардыы «абытай» ыарыынан өссө ыараабыта. Тыбыс тымныы дьиэ, ас-таҥас суох, ыал аайы өлүү-сүтүү ааҥнаабыта. Хам аччык дьон өлбүт дьону дьаһайар да кыахтара суоҕа. Бу кэмҥэ күн сириттэн ийэтэ барбыта. Быраатыныын иккиэн хаалбыттара. Кыра быраатын бэйэтэ көрө сатыыра, сайын сүүрэ-көтө сылдьыбыт уолчаан аччык кэм тыҥаабытыгар икки атаҕынан хаампат буолбута. Атаҕа бүтүннүү хабыллан тахсыбытын имэрийэ сатыы олорорун бу баардыы өйдүүр. Сотору Евдокия  бэйэтэ эмиэ аччыктаан атаҕар тирэммэт буолбута. Ол кэннэ өйүн сүтэрбитин үтүө санаалаах дьон оһох кэнниттэн булан быыһаабыттара, атаҕар туруорбуттара. Быраата барахсан бараахтаабыта. Ити курдук, Евдокия Гаврильевна, бу орто дойдуга чороҥ соҕотох хаалбыта. Кинини эбэтигэр, аҕатын ийэтигэр Аҕааппыйаҕа аҕалбыттара. Эбэтэ барахсан сылдьарын тухары уолаттарыттан сурук күүтэрэ. Дьиҥэ, өлбүттэрин туһунан биллэрии кэлбитин, сэбиэт үлэһиттэрэ, «эмээхсин тулуйуо суоҕа» диэн эппэтэхтэр. Биирдэ эбэтэ  Евдокияҕа хаартыска көрдөрбүт: «Бу кимий?» — диэн ыйыппыт. Ону: «Аҕам буолуо», — диэбит. Онтон эбэтэ: «Ханна баарый?» — диэбитигэр, кыыс хап-сабар: «Сиэхситтэр сиэбиттэрэ буолуо», — диэт, таһырдьа ыстанан хаалбыт. Евдокия Гаврильевна оҕо хаһан да туттубат тылларынан саҥарбытын билигин муодаргыыр, «кыра оҕонон этиттэрэр эбит» дии саныыр. «Дьэ, бу саҥам эбэм үйэтин кылгаппыта быһыылааҕа», — диэн, үөһэ тыынар. Эбэтэ  Аҕааппыйа хас киһи киирдэҕин аайы, хаартысканы көрдөрө-көрдөрө: «Оҕо сүрэҕэ биллэҕэ», — дии-дии ытыырын, бу баардыы өйүгэр хаалбыт. Бу кэнниттэн эбэтэ уһаабатах, ол курдук Евдокия хаан-уруу аймаҕа суох буолбут, ыалга олорон хаалаахтаабыт. Ол кэнниттэн «тулаайах оҕолору детдомҥа илдьэллэр үһү» диэн сурах дэриэбинэни  аймаабыт. Сууннаран, таҥас-сап бэлэмнээн: «Сарсын детдомҥа бараҕын», — диэбиттэр. Олорор ыалын аҕалара Өлөксөй Барчалыырап сарсыарда  эрдэ сэбиэккэ барбытынан өр да өр биллибэтэх… Киэһэлик кэлэн: «Кыыс куоракка барбат, бэйэбитигэр хаалар буолла» — диэн «үөрбүт харахтара бу баарга дылылар» диэн Евдокия Гаврильевна махтана саныыр. Хойут дьонтон истэн билбитэ, И.В.Сталин 1943 сылтан сэрии тулаайахтарын   дуогабарынан ыалларга ииттэрэр туһунан уураах таһаарбыт эбит, ол иһин ыалга хаалар дьолго тиксибит. Евдокия Гаврильевна оҕо саас кэрэ кэмнэрэ сэрии уот сылларыгар ааһан, дьон үтүө сыһыанын, майгытын, кыһалҕатын билэ, сыаналыы улааппыта. Оччотооҕу сиэринэн, оҕус сиэтэн, окко, оҕуруокка үлэлээбитэ.  , 1944 сыллаахха 4 эрэ кылаастаах оскуолаҕа үөрэнэ киирбитэ. Сэрии кэннэ орто, үрдүкү сүһүөх кылаастар эбии арыллан, салгыы үөрэммитэ. Ииппит оҕонньоро «Үөрэхтэнэн учуутал буолаар», — диирэ үһү, 1952 с. ыалдьан өлбүтэ. Сэрии тулаайахтара ыарахан кэмнэри ааһан, чахчы бэриниилээхтик үлэлээн-хамсаан, саҥа олоҕу туппуттара, туругурдубуттара. «Дьиҥэр, биһиги сэрии огдооболоругар тэҥнээх дьоммут, ийэлэрбит барахсаттар биэнсийэнэн туһанарга да тиийбэтэхтэрэ. Билиҥҥи оҕолорго усулуобуйа барыта баар, онон үлэни-үөрэҕи кытаатыҥ. Сэрии ааспыта 75 сылын туолаары турар да, миэхэ бу туһунан ахтар олус ыарахан, долгутуулаах… «Тулаайах» диэн тылы иһиттэхпинэ… Онон этиэм этэ, маннык сэрии хаһан да буолбатын! Оҕолор тулаайах хаалбатыннар! Төһөлөөх харах уута тохторун, ардыгар атаҕастаныыны-баттаныыны да көрсөрүн сэрии тулаайаҕа бэйэтэ эрэ өйдүүрэ буолуо…» — диэн уйадыйбыт куолаһынан кэпсээнин түмүктүүр. Евдокия Гаврильевна хараҕар төһөлөөх ыар кэмнэр көстөн ааспыттарын, истэн олорон, киһи эрэ туораттан долгуйар.",
      "Сэрии уота, буорах сыта ханна аҥылыйбатаҕа баарай? Мин хаан-уруу аймахтарбын эмиэ таарыйбыта… Хос эбэм Мария Иосифовна бииргэ төрөөбүт саамай кыра балта, эдьиийдээтэр эдьиийим, Татьяна Иосифовна Николаева — сэрии сылын оҕото. Кини 43 сыл устата оҕону иитэр-үөрэтэр үлэҕэ үтүө суобастаахтык үлэлээн, билигин бочуоттаах сынньалаҥҥа олорор педагогическай үлэ бэтэрээнэ, Кыргыдай нэһилиэгин бочуоттаах олохтооҕо, Бүлүү улууһун бочуоттаах бэтэрээнэ буолар. Сэрии саҕаланыан биир сыл иннинэ 1940 сыллаахха Уйбаныаптар дьиэ кэргэттэригэр 14-с оҕонон күн сирин көрбүтэ. 8 уол төрөөбүтүттэн 4 уол кыраларыгар, 1 уол 12 саастааҕар ыалдьан өлбүттэр. Улахан убайдара үлэ фронугар, икки уол уоттаах сэрии хонуутугар ыҥырыллан барбыттара. Улахан кыргыттар күүстэрин харыстаабакка аччык, аас-туор сылларга холкуос үлэтигэр үгүс сыраларын уурбуттара. Татьяна Иосифовна, уҥуоҕунан кып-кыра, хачаайы  киһи аччыктыыры, тоҥору этинэн-хаанынан билбитэ. «1943 сыл сут кэмҥэ элбэх да киһи өлбүтэ, — диэн уйадыйар. – Барахсаттары, биир ампаарга мунньан иһэллэрэ, онтон саас биир умуһахха дьаһайбыттара». Татьяна сарсыарда туран иһэн, мэйиитэ эргийэн охтон хааларын эмиэ өйдүүр. Ол аччыктааһынтан буоллаҕа. Сорох күн сылаас ууну эрэ иһэн, күнү аһардаллара. Бу кэмнэргэ ийэлэрэ, мин хос-хос эбэм, хааннаах ис ыарыытынан ыалдьан,  суорҕаннаах тэллэххэ сыппытын улахан кыргыттара ыарылыыллара. Оҕолор бэйэ-бэйэлэрин көрсөллөрө. Бу сыл саас эрдэ кэлэн, балык тахсан,  дьону өлөртөн абыраабыт. ««Собо барахсан элбэх киһини киһи гыммыта», — диэн  Татьяна кэпсии олорон, хараҕын уота сырдаан ыларга дылы. Биир ынахтарын үүтүнэн күөрчэх, суорат оҕото оҥостон аһыыллара. Сут кэмҥэ Татьянаны кытта саастыы, бииргэ оонньуу сылдьыбыт убайын уола аччыктаан, ыалдьан өлбүтүн күн бүгүҥҥэ диэри курутуйа саныыр. Убайдара — уоттаах сэриигэ барбыт Василий Ленинграды босхолуур кырыктаах кыргыһыыга турбаттыы охтубута, Петр Прибалтикаҕа немецтэр сүрүн бөҕөргөтүммүт сирдэрин тоҕо көтүүгэ сэриилэһэ сылдьан, аҥар атаҕар дьааттаах буулдьа түбэһэн, дойдутугар 1945 с. сэтинньигэ аҥар атаҕа суох кэлбитэ. 1946-47 сылларга оччотооҕу оҕолор  арыый бороохтуйан, сүөһүнү манаан аһатыыга, сыыс от ыраастааһыныгар, отчуттарга илдьиккэ сүүрэр буолбуттара. Ас-таҥас кырыымчыга. Сайын да, кыһын да тоҥолохторо алдьанан, эттэрэ кытаран көстөрө, этэрбэстэрин уллуҥаҕа тэстэн от укталлара быыһынан быга сылдьара. Сорох оҕолор атах сыгынньах да буолаллара. Оскуолаҕа киирбит сылларыгар эдьиийин кытта ыалга олорбуттара. Сарсыарда эрдэ туран, күннээҕи оһоххо оттуллар маһы киллэрэн, кып-кыра миискэҕэ сыма минэ иһэн баран, оскуолаҕа бараллара. 1 кылааска үөрэнэ киирбит сылыгар аҕата ыалдьан өлбүтэ… «Кэнчээри ыччаттарбыт кыайыыны уһансыбыт аймах-билэ дьоннорбут үтүө холобурдарын батыһан, үлэһит, үтүө дьон буолуохтара диэн эрэнэбин. Улуу Кыайыы 75 сылын үөрэ-көтө, доруобайдык көрсөллөрүгэр ис сүрэхтэн баҕарабын», — диэн эрэл кыымнаах эдьиийим кэпсээнин түмүктүүр. Ити курдук, Уйбаныаптар дьиэ кэргэттэригэр сэрии уота дууһаттан сүппэт сөҥмүт баас буолан хааллаҕа. Хос-хос эбэм Пелагея Константиновна Иванова Герой ийэ, убайым Петр Иосифович Иванов  элбэх наҕараадалаах сэрии бэтэрээнэ, үс эдьиийим, хос эбэм Мария Иосифовна Степанова тыыл, икки эдьиийим үлэ бэтэрээннэрэ буолалларынан киэн туттабын. Бүгүҥҥү күнү бэлэхтээбит, киһи буолар кэскилбин түстээбит аҕа саастаах биир дойдулаахтарбар, тумус туттар дьоммор-сэргэбэр  ис сүрэхпиттэн махтанабын! Кыайыыны аҕалбыт хаан-уруу аймахтарбар сиэрдээхтик сүгүрүйэбин, дьоһуннаахтык махтанабын, күндү дьонум күн-дьыл өксүөнүн билиммэккэ этэҥҥэ доруобайдык олороргутугар баҕарабын. Кэнчээри ыччат! Эн эйэлээх олоххо, күн тыгар ыраас халлааныгар олороргунан киэн тутун, үтүктэр-үөрэнэр үтүө холобур оҥоһун!",
      "Ааптар: Герман Окоемов.",
      "Кыргыдай, Бүлүү."
    ]
  },
  {
    "title": "Михаил Андреевич Алексеев: Тыа оҕотун техническэй үөрэххэ салайбыт учуутал",
    "date": "05.05.2020",
    "url": "http://keskil14.ru/mihail-andreevich-alekseev-tya-o-otun-tehnicheskej-rehhe-salajbyt-uchuutal/",
    "raw_text": [
      "Бүгүн — ССРС норуодунай учуутала Михаил Андреевич Алексеев төрөөбүт күнэ. Кини 50-с сылларга саха оҕото тиэхиньикэни, механизацияны баһылыырыгар эбии хайысхалаах үөрэхтээһини саҕалаабыт киһи буолар. Төһө да ыарахан дьылҕалаах буоллар, модун санаатын булгуруппакка бэйэтин сыалын ситиспитэ, ол курдук уонунан наука доктордара, сүүһүнэн кандидаттар, араас испэсэлиистэр билигин кини аатын үрдүктүк туталлар.",
           "Миша Алексеев 1917 сыллаахха быстар дьадьаҥы дьиэ кэргэҥҥэ төрөөбүт. Алта саастааҕар тулаайах хаалар. 11 сааһыгар диэри хамначчыт кэриэтэ үлэлии сырыттаҕына,  үтүө санаалаах киһи аһынан, иитэ сылдьар дьонтон күрэтэн, Бүлүү оройуонугар Дьөккөн нэһилиэгэр саҥа аһыллыбыт оскуола интэринээтигэр ыыппыт. Ол кэми Михаил Андреевич бэйэтэ маннык ахтыбыт:",
      "“Мин дьолбор, үөрэх бэйэтин сырдык аанын миэхэ тэлэччи аспыта. Сотору оскуола бастыҥ үөрэнээччитэ буолбутум. Сырдык ыра тардан, бэйэм даҕаны олус баҕалаах буолан, кэлин улам-улам үөрэххэ дьүккүөр күүһүрэн испитэ. Ити Сэбиэскэй былаас кыра норуокка үтүө дьайыытын сабыдыала этэ. Миигин олоххо, үчүгэй сиэргэ-майгыга бэрт эрдэттэн пионерскай уонна комсомольскай тэрилтэлэр ииппиттэрэ”.",
      "Ол курдук, 12 сааһыгар өрөспүүбүлүкэтээҕи пионерскай слекка дэлэгээтинэн сылдьан бэрт элбэҕи билбитэ, үгүс сорудаҕы ылан дойдутугар төннөн үөрэҕэ суоҕу үөрэхтиир. Оннооҕор Бүлүүттэн биир куурусса таһааран, оскуола тыыннаах муннугар иитэн, биир дойдулаахтарыгар, кууруссаны иитэргэ көҕүлүүр.",
           "Онтон 14 сааһыгар Томмот оройуонугар оҕо коммунистическай тэрилтэтин бэрэссэдээтэлинэн талыллар. Үтүөҕэ-кэрэҕэ тардыһар, норуотун олоҕун тугунан эмит чэпчэтэргэ, сырдатарга баҕалаах улаатар. 19 саастааҕар учуутал үөрэҕин бүтэрэн , Орто Халымаҕа саҥа тутулла турар оскуолаҕа үлэтин саҕалыыр. Бу барыта Михаил Андреевич олус эппиэтинэстээх, үлэҕэ бэриниилээх киһи буоларын туоһулуур.",
      "1939 сыллаахха Рязань куоракка пединститут физико-математическай факультетыгар туттарсан киирэн, туйгуннук иккис куурска үөрэнэн истэҕинэ аармыйаҕа ыҥырыллыбыт. Украинаҕа сулууспалаабыта биир сыл ааспытын кэннэ “младший политрук” ааты биэрэллэр.",
           "Дивизиялара сэрии буолбута биир ыйыгар “Зеленая Брама” диэн Украина ойууругар фашистар төгүрүктээһиннэригэр түбэһэн хас эмэ уонунан тыһыынча саллааттар уонна офицердар билиэҥҥэ түбэспиттэр. Манна Михаил Алексеев икки омук тылынан немецтии уонна ангылычаанныы үчүгэйдик билэр буолан тыыннаах хаалбыт. “Мин Владивостокка төрөөбүт японецпын уонна Сэбиэскэй Сойуус киһитэ буолан аармыйаҕа ыҥырыллыбытым”, -диэн олоҕор биирдэ сымыйалаан олоҕун быыһыыр.",
      "“Ол икки тылы мин Орто Халымаҕа учууталлыы сылдьан түүннэри-күнүстэри кэриэтэ үөрэтэн ортотук билбитим. Оччолорго сэрии буолуохтааҕын туһунан ханна да кэпсэтиллибэт да, суруллубат да этэ. Ким даҕаны миэхэ: Кытаат, бу тыллары үөрэт, оччоҕо өлөртөн өрөһүллүөҥ”- диэн сүбэлээбэтэҕэ. Баччаҕа тиийиэх быатыгар бэйэм ис-испиттэн тартаран үөрэппитим, кырдьык, сонно ытыллартан өрөһүйбүтэ. “Язык есть орудие для жизненной борьбы” диэн бэрт өйдөөх этии баар, ону мин олоҕум холобура туоһулуур”- диэн бэйэтин ахтыытыгар суруйбут.",
      "Аны билиэнтэн күрээн кэлбитин кэннэ, “таҥнарыахсыккын” диэн биир сыл устата доппуруостаабыттар. Онтон уон сылга хаайыыга уураахтаабыттар. 1952 сыллаахха эрэ дойдутун булар. Даркылаах биэрэгэр бу сыллар тухары туох да уларыйыы тахсыбатаҕын көрөн:“Хайаан да үрдүк үөрэхтээх учуутал буолан, оҕолору сайдыы суолугар техникаҕа, мехнизацияҕа үөрэтиэм. Норуотум олоҕун сырдатыам”, — диэн бэйэтигэр бигэ андаҕар биэрэр.",
           "Төһө да элбэх мэһэйи, бобууну көрүстэр үтүө дьон көмөтүнэн үрдүк үөрэҕи 1955 сыллаахха баһылыыр. Физик, математик идэлээх, сир биир уһугар, суола-ииһэ суох дойдуга Үөһээ Бүлүү Далырыгар үлэлии барар. Оччолорго Далыр “электричество” диэни билбэт этэ, онно кини үөрэтиитинэн улахан кылаас уолаттара икки этээстээх саҥа тутуллубут оскуола уотун тардыһан, оннооҕор дьиэлэригэр уот лиинийэтин  бэйэлэрэ киллэрэллэр. Михаил Андреевич бастакынан орто оскуоланы бүтэттэрбит 22 оҕотуттан 19 – моторист, 21 – киномеханик, 22 – электромонтажник, 13 оҕо – фотограф, 6 оҕо – радист, 22 оҕо – тракторист, 7 оҕо – автолюбитель, 15 оҕо – мотоциклист идэлээх буолбутттара.  Ол курдук, новатор учуутал көҕүлээһининэн,  олоххо наадалаах техническэй идэлэри оскуолаҕа баһылаан тахсыы саҕаламмыта.",
      "Тыа оҕолорун наукаҕа сыһыарар баҕаттан, бэйэтин уоппускатын харчытыгар киин куорат үрдүк үөрэҕин кыһаларыгар бытыһыннара сылдьан киллэртиирэ. Ону таһынан, Сэбиэскэй сойуус биллиилээх учуонайдарын кытта быһа сибээстэһэн, саҥа тахсыбыт пособиялары, кинигэлэри суруйтаран, ылларан ону туһанан сайдыылаах сир оҕолоруттан итэҕэһэ суох билиилээх оҕолору бэлэмниир кыахтаммыттара.",
           "Төһө да оннук үрдүк таһымнаахтык үлэлии сырыттар, оччотооҥҥу  бэлиитикэ дьоно “таҥнарыахсыт” диэн  сирэй-харах анньалларыттан: “Ханна да сылдьыбытым, хайдах да үлэлээбитим иһин куруук өлүөхпэр диэри миигин сойуолуохтара” диэн. Онтон салайтаран, 1956 сыллаахха оччотооҕу ССРС Верховнай Сэбиэтин Бэрэссэдээтэлэ Климент Ефремович Ворошилов аатыгар үҥсүү суруйбутум. Ол кэнниттэн, үс ыйга тиийбэт кэминэн, били миигин сууттаабыт Хотугу Кавказтааҕы байыаннай уокурук Байыаннай  трибунала мин дьыалабын хаттаан көрөн буруйа суох диэн толору реабилитациялаабыта уонна сууттана сылдьыбатах курдук аахпыта. Дьэ онтон эрэ ыла үрүҥ харахпын өрө көрбүтүм, көҥүл салгынынан тыыммытым”,- үтүө аатын чөлүгэр түһэртэрбитин ахтыбыт.",
      "Сойуус норуотун ытыктабылын билиниитин ылбыт, Улуу учуутал атыттартан уһулуччута үөрэнээччилэрин истиҥ доҕордоро эбит. Сарсыарда олох эрдэттэн кэлэн чэбдигирии бэрээдэгинэн оскуола тиэргэнин харбыы, күрдьэ сылдьарын көрөн оҕолор сотору буолаат бэйэлэрэ кыттыспытынан баралларын ахталлар. Кылаастарга, көрүдүөрдэргэ, сайынын тиэргэҥҥэ араас дьэрэкээн сибэкки тэтэрэ тыллара.",
           "Михаил Андреевич Далыртан Бэрдьигэстээххэ көһөн икки сыл үлэлээбитэ. Ол эрэн кэргэнин дойдутугар төннөн олоҕун устата Үөһээ Бүлүү киинигэр Исиидэр Бараахап оскуолатыгар айымньылаах үлэтин салҕаабыта. Үлэтин сулустаах чааһынан биир санаалаахтарын кытта тэрийбит №2-дээх Үөһээ Бүлүүтээҕи физмат оскуолата буолар.",
           "Дьоҕурдаах оҕолору сүүмэрдээн, кабинеттары, лабораториялары,библиотекалары үлэлэппитэ. Ол түмүгэр, оҕолору наука суолугар оскуолаттан киллэрэр систиэмэни олохтообута.",
      "“Саха ыччата аан дойду саамай цивилизованнай ыччаттарыттан биирдэстэрэ буоларыгар киниэхэ бары кыахтар толору бааллар,” – диэн эппитин курдук, кини үөрэнээччилэрэ уһулуччу үчүгэй бэлэмнээхтэрэ бүтүн сойуус үрдүнэн биллибитэ.",
      "Зинаида Григорьева"
    ]
  },
  {
    "title": "Сэһэн Ардьакыап – саха норуотун биллиилээх общественнай деятелэ",
    "date": "22.04.2020",
    "url": "http://keskil14.ru/se-en-ardakyap-saha-noruotun-billiileeh-obshhestvennaj-deyatele/",
    "raw_text": [
      "Саха норуотун биир уһулуччулаах киһитэ, Борогон улууһун кулубата Сэһэн Ардьакыап XVIII-XIX үйэлэр кирбиилэригэр олорон ааспыта. Кини кимий? Бүгүҥҥү  кэпсээммит «План о якутах» диэн 1789 сыллаахха Екатерина II Ыраахтааҕыга илдьибит бырайыагын тула барыаҕа. Сэһэн Ардьакыап дириҥ философскай өйүнэн даҕаны, айылҕаттан дэгиттэр айдарыылааҕынан даҕаны, олорбут олоҕун охсуһуутунан даҕаны бэйэтин кэмигэр соҕотох этэ.",
      "Кини Бороҕон нэһилиэгин (Тумул сэлиэнньэтэ) «Арыы Тиит» диэн Өлүөнэ өрүс маанылаах кытылыгар, саха омук биир салаа төрүттэрэ буолбут Омоҕой сиэннэрэ Бороҕон Дьуортулар үөскээн-тэнийбит сирдэригэр төрөөбүтэ. Ийэтэ оҕотун төрөтөн баран ыалдьан өлбүт. Аҕатын ууһугар аата-суола биллибэтэх Собоһут оҕонньор соҕотох уола Сэһэн, эдэр сааһыгар тулаайах хаалан баран, дьону батыһан, Дьокуускайга киирбитэ. Манна кини сэттэ сыл устата Аржаков диэн нуучча киһитигэр хамнаска сылдьыбыта.Уол олус түргэнник нуучча тылын баһылаабытыттан, киһитэ Сэһэни оскуолаҕа биэрэн, ааҕарга-суоттуурга үөрэттэрбитэ үһү.",
      "                                              ",
      "Бөлүһүөк",
      "«Сэһэн Ардьакыап бөлүһүөктүүр, таба көрөн этиитэ өссө кыра сааһыттан биллибит эбит», — диир историяны, кыраайы үөрэтээччи, суруналыыс Зоя Ильинична Петухова.",
      "-Арай биирдэ оҕо сылдьан хантан эрэ ыксаан, көлөһүн бөҕө аллан сүүрэн кэлбит. Уонна ууну ыймахтаат, мас кыраабылын үрдүгэр түһэр. Онуоха аҕата: «Хайа, бу уол, туох ааттаахха бачча ыксаатыҥ? — диир.",
      "Сэһэн: “Аҕаа, аҕаа, этиҥнээх ардах иһэр. Орто омурҕан кэннэ ибили сытытыа, ыксыахха”.",
      "Аҕата холкутуйан олорон: “Эс, хантан ону билэҥнин этэҕин?”",
      "Сэһэн: “Ээ, оттон, от-мас, кыыл-сүөл кэпсээнэ элбэх буоллаҕа”. Уонна отун бугуллуу ыстанар.",
      "Дьиктитэ баар, сол курдук ардах курулатан ааспыта, хата бугуллар быыһаммыттара.",
      "Сир, Халлаан, Күн, Ый, сулустар тустарынан билиитэ-көрүүтэ киэҥэ, ону сөпкө сылыктыыра, саха үөрэҕин үчүгэйдик билэрэ Сэһэн Ардьакыабы бөлүһүөк оҥорбута. Сир эмиэ бэйэтэ сайдар сокуоннардаах. Кини кыыл-сүөл, көтөр-сүүрэр, үөн-көйүүр, от-мас олохторун, сайдыыларын чинчийэн, билэн, өйдөөн дьарыктаммыт, ордук кэнники сааһыран баран идэ оҥостубут.",
      "Сэһэн Ардьакыап бөлүһүөк быһыытынан билиитэ-көрүүтэ айылҕаҕа олоҕурар диэн этиэххэ сөп. Екатерина II Ыраахтааҕыны кытта кэпсэтиитин да ылан өйдөөн аахтахха, саха сиэрин-туомун, итэҕэлин илдьэ сылдьара онно көстөр. «Ким сиригэр кэлэн тураҕын?» — диэн иһэ-истээх ыйытыытыгар маннык хоруйдуур: «Бэйэм төрөөбүт сирим буоругар үктэнэн турабын», — диэн баран, этэрбэһин устан уллуҥар сылдьар буорун ытыһыгар кутан көрдөрбүт.",
           "«Сахалар тустарынан былаан»",
      "(хааһынаҕа туһалааҕын, бэйэлэригэр көдьүүстээҕин көрдөрөр)",
      "«Сахалар тустарынан былаан» тиэкиһин ааптарынан XVIII үйэттэн ыла, 1789 сыллаахха балаҕан ыйын 18 күнүгэр күнүс 13 чааска суругу Ыраахтааҕыга туттарыллыаҕыттан, ити кэмҥэ Екатерина II Ыраахтааҕыны көрсүбүт, кэпсэппит Бороҕон улууһун кулубата Алексей Аржаков билиниллэр.",
      "«Сахалар тустарынан былаан» толору тиэкиһин аан бастаан В.В.Никифоров-Күлүмнүүр «Саха олоҕо» диэн бэйэтэ таһаара сылдьыбыт хаһыатыгар 1908 сыллаахха бэчээттэппитэ.",
      "Бу «Былаан» тиэкиһин иккиһин 1994 сыллаахха юридическай наука доктора, профессор М.М.Федоров “Памятники права Саха (Якутия)” диэн кинигэтигэр бэчээттэппитэ.",
           "                                    Санкт-Петербурга айана",
      "Сэһэн Ардьакыап 1786 с. сайын Санкт-Петербург куоракка аттанар. Кэлэ-бара 3 сыл айаннаабыт. Онтон 1 сыл 8-9 ыйын Ыраахтааҕыны кытта көрсүһэрин күүтэн олорбут. Суруналыыс З.И.Петухова бэлиэтииринэн, тылбаасчытынан Алексей Сыроватскай диэн киһи барсыбыт.",
      "Номохторго олоҕуран В.В.Никифоров-Күлүмнүүр Сэһэни: «Императрица уһуннук, санаата кэлэн олорон көрсүбүт, онуоха, кини үтүө мөссүөнэ, үрдүк уҥуохтааҕа, дьиктилээх өйө көмөлөстөхтөрө буолуо», – дииллэр.",
           "                                «Сахалар урукку туруктара» (Сэһэн Ардьакыап туруорсуута)",
      "…Таһаҕаһы тиэйии урут да, билигин да маннык бэрээдэгинэн ыытыллар: хааһына Охотскайга диэри көтөҕүллэр, таһаҕас ахсаанын уонна ыйааһынын биллэрэр. Онуоха сахалар биир ыҥыыр акка 5,5 бууттан ордуга суох илдьэргэ суоттаан, онно сөп буолар ахсааннаах аты уонна киһини туруораллар. Ол сир суолугар сыарҕанан таһаҕаһы таһар букатын кыаллыбат. Аттар ырдахтарына сойутарга, көлө, киһи аһылыгын, малын тиэйэргэ эбии аттар ылыллаллар. Айаннара сүтүгэ, ороскуота суох буолбат, сылтан-сыл ат көлө айаҥҥа өлүүтэ элбиириттэн сахалар дьадайыылара кэлиҥҥи кэмҥэ дириҥээн иһэр.",
           "Зоя Ильинична Петухова суруйуутугар маннык бэлиэтиир: «Алексей Аржаков петицията туох уратылааҕый? Бастатан туран, туруорсар боппуруостара улаханнара, хас биирдиилэрэ бэйэни салайыыны, аныгылыы эттэххэ, суверенитеты хааччыныы сүрүн төһүүтүнэн буолар суолталаах ирдэбиллэр этилэр. Ол күн бүгүнүгэр диэри кытаанахтык турар сир боппуруоһа: «Утверждать в дачу на владение тому, кто вначале отработал». Ол — саха сылгытын эспит, онон саха олугун айгыраппыт ат көлөнөн Охотскайга, айаҥҥа таһаҕас таһыытын үлүгэрдээх түһээниттэн босхолонуу. Ол — бары улуус кулубаларын дьаһайар уобалас кулубатын, олохтоох нуучча администрациятынааҕар киэҥ бырааптаах саха ыраахтааҕыланарын ситиһии. Маны таһынан суут бары уорганнарын бэйэ илиитигэр ылыы.",
           "Сэһэн Ардьакыап идиэйэлэрэ «Степной дума» саҕана (1827-1838) өрө күөрэйэн тахсыбыттара. Кини бэйэтэ дуу, үөрэхтэммит уола дуу, бу Степной думаҕа суруксуттаабыт диэн этэллэр. Ол иһин Суоттутааҕы «Доҕордоһуу» мусуой-комплекс «Күөх тыйаатырыгар» тахсар аартык былыргыттан «Суруксут аартыга» диэн ааттанар.",
      "Историяҕа киирбит өбүгэбит ыра санаата туолан, Саха сирэ Россия састаабыгар киирэн, сувереннай өрөспүүбүлүкэ буолан сайда турабыт.",
      "Татьяна Борисова-Жиркова.",
           "Туһаныллыбыт литература:",
                " "
    ]
  },
  {
    "title": "Чаҕылхай суруйааччыны, үтүө киһини кытта алтыспыт дьоллоохпут",
    "date": "19.04.2020",
    "url": "http://keskil14.ru/cha-ylhaj-surujaachchyny-t-ki-ini-kytta-altyspyt-dolloohput/",
    "raw_text": [
      "2006 с. СӨ Президенин Ыйааҕынан Е.П.Неймоховка «Саха сирин норуодунай суруйааччыта» үрдүк аат иҥэриллибитэ. Егор Петрович СӨ култууратын үтүөлээх үлэһитэ, П.А.Ойуунускай аатынан Государственнай бириэмийэ лауреата, Саха сирин Комсомолун бириэмийэтин лауреата.",
      "2011 сыллаахха Томпо оройуонун Бочуоттаах олохтооҕо Е.П.Неймохов олохтон барбыта. 2014 сыллаахха норуодунай суруйааччы аата Мэҥэ Алдан орто агротехнологическай оскуолатыгар иҥэриллибитэ. Егор Петрович кэргэнэ Мария Петровналыын үс уоллаахтар: Петр, Егор уонна Михаил.",
      "Биир дойдулааҕым — Егор Неймохов",
      "Сэдэх тиэмэлэргэ суруйара",
      "Егор Неймохов сүрүннээн урут ким да ылсыбатах, эбэтэр кыратык суруйар тиэмэлэригэр суруйара. Кини «Хапсыһыы» сэһэнэ спортсменнарга ананар. Егор Петрович олимпиада чөмпүйүөнэ Павел Пинигин «Олимпаҕа айан» диэн кинигэтин уус-ураннык чочуйбута. Спорду сэҥээрээччилэр уонна ааспыт үйэ 80-ус сыллардааҕы ыччата ити кинигэлэри былдьаһа-тараһа ааҕаллара. «Көтүү» сэһэн артыыстарга анаммыта эмиэ сонун этэ. Оччотооҕу ыччат детективтэри тартаран туран ааҕара. Бырааттыы Вайнердар, Юлиан Семенов уо.д.а. айымньыларын бары билэллэрэ. Егор Неймохов детектив тиэмэтигэр «Сайсары күөлгэ түбэлтэ», «Хаһыы» диэн айымньылардаах. Мүччүргэннээх сырыылар, спорт, детектив ыччат сөбүлүүр тиэмэтэ этэ. Онон суруйааччы сөптөөх суолу тайаммыта.",
      "Сэбиэскэй кэм, онтон Аҕа Дойду Улуу сэриитин тиэмэтин Егор Петрович эмиэ тумнубатаҕа. Оскуолаҕа үөрэнэ сылдьан, Герой Федор Охлопков туһунан, бэйэтиттэн интервью ылан, ыстатыйа суруйбуттаах. Егор Неймохов «Ильмень үрдүнэн туруйалар» (2004), «Великие снайперы России» (2009) диэн айымньылардаах. «Ильмень үрдүнэн туруйалар» айымньы мин санаабар, сэбиэскэй кэм оскуолатын программатыгар киирэр Сергей Борогонскай «Ытык Ильмень» диэн поэматын кытта дьүөрэлэһэр. Ити икки айымньы Ильмень күөлгэ буомбаҕа түбэһэн суорума суолламмыт саха саллааттарыгар ананаллар.",
      "Норуодунай суруйааччы бөдөҥ айымньылар ааптардара. Кини «Быһах биитинэн» (2005), «Алампа» (саха литературатын төрүттээччилэртэн биирдэстэрэ Анемподист Иванович Софронов туһунан, 2006, 2009 сс. икки кинигэнэн тахсыбыта) диэн романнардаах.",
      "Саха киинэтигэр оруола",
      "Егор Петрович Саха сирин кинематографиятыгар эмиэ суолун хаалларбыта. Кини «Хара мааска», «Ильмень үрдүнэн туруйалар» айымньыларынан уус-уран киинэлэр уһуллубуттара, сценарийын бэйэтэ суруйбута. «Хара мааскаҕа» биир сүрүн оруолу Мэҥэ Алдантан төрүттээх, мас тардыһыыга СӨ спордун маастара Петр Саввин толорбута. Бу киинэ Москваҕа 2003 с. детектив киинэлэр норуоттар икки ардыларынааҕы фестивалларыгар «Лучшее игровое кино» номинацияҕа алта бастыҥ кэккэтигэр киирбитэ.",
      "Ахтыыларын аахтахха…",
      "2002 сыллаахха «Томпо илдьитэ» оройуон хаһыатыгар хас да нүөмэргэ Егор Неймохов «Дьиэм аттыгар тураммын» ахтыыта бэчээттэммитэ. Кини бу ахтыытыгар оҕо сааһын, ыалларын, тыа сирин үлэһиттэрин, өйүгэр куруук баар төрөөбүт нэһилиэгин айылҕатын туһунан кэпсиир. Биһиги ийэбит эмиэ Мэҥэ Алдантан төрүттээх буолан, эбэбитигэр, аймахтарбытыгар сотору-сотору сылдьабыт. Онон ити дьону үксүлэрин билэттиибин, сорохторо аймахтарым буолаллар. Биһиги эмиэ, кини курдук, ити кэпсэнэр күөх хонууларынан сүүрэ-көтө оонньуурбут, Эһэлээх диэн күөлгэ сөтүөлүүрбүт. Ол иһин суруйааччы ахтыыларын аахтахха, хараххар барыта бу баардыы көстөн кэлэр.",
           "Испэктээк турбута",
      "2010 сыллаахха Мэҥэ Алдаҥҥа Егор Неймохов үбүлүөйдээх тэрээһиннэрин чэрчитинэн Саха академическай тыйаатырын 17 киһилээх труппата «Сайсары күөлгэ түбэлтэ» детективнэй сэһэнинэн испэктээк көрдөрбүтэ. Туруорууга РФ Государственнай бириэмийэтин лауреата, СӨ үтүөлээх артыыһа Иннокентий Луковцев, СӨ үтүөлээх артыыстара Ирина Никифорова, Елизавета Потапова, Надежда Ушницкая, Дмитрий Михайлов уонна да атыттар оонньообуттара. Режиссер – суруйааччы кэргэнин эдьиийэ, СӨ норуодунай артыыската Зоя Петровна Багынанова. Мин испэктээк кэнниттэн Егор Петровиһы кытта гримнээх сылдьар артыыстары хаартыскаҕа түһэрбэтэхпиттэн кэмсинэбин. Артыыстартан ким эрэ: «Биһиги өссө да түһүөхпүт», – диэбитэ да, хомойуох иһин, оннук буолбатаҕа.",
      "Онно үбүлүөйдээх тэрээһиннэргэ Егор Петрович доҕотторо, үөлээннээхтэрэ, СӨ култууратын үтүөлээх үлэһитэ, кэлин норуодунай буолбут поэт И.В.Мигалкин, филологическай наука кандидата В.Г.Семенова уонна биллиилээх поэтесса Н.В.Михалева-Сайа кыттыбыттара.",
      "Евдокия НЕУСТРОЕВА",
      "“Дьоҕурга” үөрэппит учууталым",
      "Оскуолаҕа сылдьан Егор Неймохов ийэ туһунан истиҥ, иһирэх эссетин түбэһэн аахпыттааҕым. Ити “Сахаада” хаһыат “Өлүөнэ сарсыардата” литературнай сыһыарыытыгар быһыылааҕа. Ыалдьар, охтор, мөлтүүр, өлөр-хаалар күҥҥэ, киһи сыччах биир эрэ “ийээ” диэн тылы ыһыктарын туһунан сүрдээх уйаҕас, нарын суруйуу этэ… Эссени ааҕаат: “Бу биһиги учууталбыт. Кини биһигини сайыҥҥы оскуолаҕа үөрэппитэ”, – диэн өрө көтөҕүллэн, санаан кэлбитим. Ол сайын, 1993 сыллаахха “Дьоҕур” общество сайыҥҥы оскуолатыгар иккис төгүлүн ыҥырыллан үөрэнэр чиэскэ тиксибитим. Ити иннинээҕи сыл Нам улууһун Хатырык нэһилиэгэр профессор Варвара Окорокова уонна билигин “Күрүлгэн” альманах редактора Афанасий Гуринов-Арчылан салалталарынан бэрт умсугутуулаах үөрэххэ сылдьыбытым. Онно поэтесса Анна Парникова-Сабарай Илгэни илэ көрбүт, айар, суруйар дьарыкка интэриэһим күөдьүйбүт буолан, үөрүүнү кытта Чурапчы улууһун Мындаҕаайытыгар “Дьоҕур” ыҥырыытын тутан, олус диэн үөрбүтүм.",
      "Болдьоммут кэмҥэ араас улуустан мустубут оҕолор, өрүс уҥуор туораабыппыт. Биһигини кытары аҕам саастаах, бэрт сэмэй киһи баара. Кини суруйааччы буоларын бастаан хантан билиэхпитий? Ол сэмэй, саҥата-иҥэтэ суох олорбут киһи үгүс кинигэ ааптара, биллиилээх суруйааччы Егор Неймохов буоларын сыыйа билбиппит. Сорохтор кини “Хаһыы” диэн саҥардыы тахсыбыт кинигэтин номнуо аахпыт этилэрэ.",
      "Ити сайын биһиги “Дьоҕурга” сүрүннээн үс предмеккэ үөрэммиппит:  “Тюркология”, “Саха тыла”, “Литература”. Егор Петрович литератураны  үөрэппитэ. Биһиги бары араас саастаах буолан, билиибит эмиэ соннук, биир тэҥ буолбатах этэ. Ол да буоллар, кини уруога, мин тус бэйэм санаабар, олус интэриэһинэйдик, умсугутуулаахтык ааһара. Литература жанрдарын наллаан, анаан-минээн кэпсиирэ, үөрэх бүтүүтэ айар сорудаҕы булгуччу биэрэрэ. Айар сорудаҕы сөбүлээн, кини предметин күүтэрим. Ол сорудахтарын кини сыныйан ааҕара, көрөрө. Хас биирдии бэйэбитигэр үлэбит кэннигэр санаатын суруйбут, “сыана” туруорбут буолааччы. Санаатын кыһыл фломастерынан, бытархай буочарынан суруйбут буолара: “Эйиэхэ иэйии баар. Психологизмы өйдүүр эбиккин. Суруйар дьоҕур баар, кытаат», – диэбит этэ. Онтон биирдэ: “Драма хайдах сурулларын, форматын эн өйдөөбөтөххүн. Өссө төгүл ааҕаргар сүбэлиибин”, – диэн суруйбут этэ. Драма чахчы уустук жанр, билигин да кыайтара илик диэн аһаҕастык билинэбин.",
      "Ити курдук, оҕо сааспар айар дьарыкка кынаттаабыт “Дьоҕур” общество (салайааччы Иван Шамаев), эмиэ “Кэскил” хаһыат курдук, умнуллубат өйдөбүллэри биэрбит. Итиннэ хайатыгар да, саха оҕото сайдыылаах, билиигэ-күрүүгэ аһаҕас, баҕалаах буоллун диэн кэскиллээх санаа баһыйар.",
      "Биирдэ суруйааччылары кытары Уус Алдаҥҥа барыыны биир дойдулаах убайбыт, норуодунай поэт Иван Мигалкин көҕүлээбитэ, тэрийбитэ. Онно СӨ суруйааччыларын Сойууһун бэрэссэдээтэлэ Егор Неймохов, скульптор Василий Бочкарев, поэтесса Яна Байгожаева уо.д.а. барсыбыттара. Тумул, Мүрү нэһилиэктэригэр олохтоохтору, оскуола оҕолорун кытары көрсүбүппүт.",
      "Оччотооҕу “Дьоҕурдар” оҕо сааспытыгар суруйааччы тылын-өһүн истибит, киниэхэ үөрэммит дьоллоох оҕолор эбиппит.",
      "                                        Жанна ЛЕОНТЬЕВА.",
           "Хоһооннорбун бэчээккэ мэктиэлээбитэ",
      "Үрдүкү кылааска үөрэнэ сылдьан, “Дьоҕур” общество сайыҥҥы лааҕырыгар Чурапчы улууһугар Мындаҕаайыга үөрэммитим. Итиннэ биһигини Саха сирин инники күөҥҥэ сылдьар преподавателлэрэ Герасим Левин, Сардаана Егинова уонна Егор Неймохов үөрэппиттэрэ.",
      "Егор Петрович Неймохов литератураҕа лиэксийэ ааҕара, өйтөн суруйтарара. Саха суруйааччыларын айымньыларын ырытарбыт. Хоһоон эҥин суруйарбыт. “Ийэбэр” диэн хоһоону суруйбуппун өйдүүбүн. Оччолортон суруйар этим. Ону уопсай тэтэрээккэ илиинэн суруллубут хоһооннорбун Егор Петровичка ырыттара биэрбитим. Хас биирдии хоһоону ааҕан баран, бэйэтин санаатын суруйара. Ол курдук, сорох сиринэн “Арбыыталыы”, сороҕо “табыллыбыт метафора, уобарас”, эбэтэр, “Алампалыы” диэн бэлиэтэммит буолара. Талыллыбыт хоһооннорум лааҕыртан кэлбитим кэннэ, эмиэ лааҕырга бииргэ сылдьыбыт дьүөгэм Ольга Лыткина-Семенова айымньыларын кытары “Сахаада” хаһыакка бэчээттэммит этэ. Ол кэмнээҕи Егор Петрович бэлиэтээһиннэрдээх тэтэрээтим уонна хоһооннорум бэчээттэммит хаһыата кырыллан, Уус Алдаҥҥа уурулла сылдьар буолуохтаах.",
      "Итинник үрдүк култууралаах, дириҥ билиилээх, чаҕылхай талааннаах дьоҥҥо үөрэнэн ааспыппыттан үөрэбин, астынабын. Кэлин, улаатан да баран, Егор Петровиһы көрүстэхпинэ, хайаан да, ханна да ыксаан иһэр буоллаҕына, тохтоон, кэпсэтэн-ипсэтэн ааһааччы. Бэйэтин кинигэтин илии баттаан бэлэхтээн турардаах. Уус Алдаҥҥа кинини кытары айар дьон элбэх буолан  бара сылдьыбыппытын өйдүүбүн. Онно оскуолаҕа оҕолору кытары сэргэхтик, үчүгэйдик көрсүбүппүт.",
      "Яна БАЙГОЖАЕВА",
                                    " "
    ]
  },
  {
    "title": "Елена Копырина: “Ситиһии төрдө – баҕа санаанан салайтарыы уонна бириэмэни сөпкө туһаныы”",
    "date": "17.04.2020",
    "url": "http://keskil14.ru/elena-kopyrina-siti-ii-t-rd-ba-a-sanaanan-salajtaryy-uonna-biriemeni-s-pk-tu-anyy/",
    "raw_text": [
      "Елена Копырина – 4 оҕо күн күбэй ийэтэ, тапталлаах кэргэн. Идэтинэн тыл үөрэхтээҕэ, филология наукатын кандидата. Кини, нууччалыы эттэххэ, “всеуспевашка”. Маннык дьону кытта алтыстахха, киһи сырдыкка-кэрэҕэ тардыһыыта күүһүрэр. Эһиги эмиэ ааҕыҥ, атах тэпсэн олорон кэпсэппит саҕа сананыҥ.",
      "Биһиги бу олоххо кэннибититтэн суол хааллараары, тугу эрэ ситиһээри кэлэбит. Күннээҕи түбүгүнэн эрэ муҥурдаммакка, хас биирдиибит сайдыыга талаһыах тустаахпыт.",
      "– Елена, кэпсэтиибитин кинигэ атыытыттан саҕалыах. Бу дьарыгынан хайдах үлүһүйдүҥ?",
      "– Мин кырабыттан кинигэ ааҕарбын сөбүлүүбүн. Ол эрээри үлэ үөһүгэр сылдьан, бириэмэ соччо булбат этим. Оҕо көрөн олорор кэммэр бириэмэлэнэн, элбэҕи аахпытым. Онно Мари Кондо “Магическая уборка” диэн кинигэтин олус сөбүлээбитим. Киһи өйүн-санаатын сайыннарар литература баарын саҥа билэн, сэргээн, умсугуйан туран ааҕар буолбутум. Эр киһиэхэ уонна дьахтарга аналлаах кинигэлэр уратылаахтарын бэлиэтии көрбүтүм.",
      "– Туох уратылаах эбиттэрий?",
      "– Эр дьон кинигэтигэр үксүн наар тас эйгэҕэ сыһыаннааҕы суруйар. Дьахтар ону ылынымыан сөп. Биһиги ураты айылҕабыт “усулуобуйаларын” учуоттуур кинигэ санааны көтөҕөр, өйөбүл-тирэх буолар ис хоһоонноох. Ол иһин ийэлэргэ, кыргыттарга көмө буолаарай, туһалаарай диэн атыылаан көрөргө санаммытым. Бэйэм аахпыт, сөбүлээбит, сэргээбит кинигэлэрбин атыыга таһаарабын. Ким ханнык кинигэни сакаастыан баҕарарынан булабын, сүбэлиибин.",
      "–   Билигин дьон кинигэни төһө ааҕарый?",
      "– Олус ааҕар. Баҕар, бэйэм эйгэм оннук буолуо. Баҕалаах киһи хаһан баҕар бириэмэ булан ааҕар. Дьон өйү-санааны сайыннарар кинигэни ааҕар буолла. Муода да курдук диэххэ сөп. Ону тэҥэ сахалыы кинигэни, олоҥхону умсугуйан ааҕар дьону эмиэ билэбин.",
      " – Холобур, миэхэ ханнык кинигэттэн ааҕан саҕалыырбар сүбэлиэҥ этэй?",
      "– Уопсайынан, эдэр ийэлэргэ аан бастаан Анатолий Некрасов “Материнская любовь” диэн кинигэтин ис сүрэхпиттэн сүбэлиибин. Бу кинигэни мин олохпор инструкция курдук көрөбүн. Киһи бэйэтигэр, оҕолоругар, кэргэнигэр, төрөппүттэригэр сыһыанын туһунан. Киһи олоҕун төрдүттэн сааһылыыр, хас биирдии дьиэ кэргэҥҥэ остуол кинигэтэ буолар тустаах кинигэ.",
      "–  Махтал. Елена, эн өссө биир ураты дьарыктааххын. “Алыптаах сарсыарда” диэн онлайн-марафон ыыппытыҥ хаһыс да ыйыгар барда. Бу туох санааттан олоххо киирдэ?",
      "–  Эдэр ийэҕэ, эбиитин өссө элбэх оҕолоох буоллаҕына, күн устата бириэмэтэ олох тиийбэт буолааччы. Сарсыарда эрдэ турар дьахтарга, ийэҕэ, кыыс оҕоҕо “тайм-менеджмент” олус туһалыыр. Уу чуумпуга, дьонуҥ бары утуйа сытар кэмнэригэр, бэйэҥ сэниэлээх, өйүҥ-санааҥ ыраас эрдэҕинэ, киһи кинигэ ааҕыан, үөрэниэн, үлэлиэн да сөп. Тугу гынара көҥүлэ, ким да мэһэйдээбэт. Бу олоххо элбэҕи ситиһэргэ, чаҕылхайдык олорорго, элбэҕи билэ-көрө, сатыы үөрэнэргэ, эт-сиин, өй-санаа өттүнэн чэгиэн буоларга саамай туһалаах үөрүйэх дии саныыбын. Ол иһин эрдэһит буолуон баҕалаахтарга көмөлөһөн, онлайн-марафон ыытабын. Онно эрдэ туруу туһунан тугу билбиппин үллэстэбин, бу үөрүйэҕи олоххо киллэрэргэ көдьүүстээх ньымалары, элбэх саҥа билиини биэрэбин.",
      "– “Мин күннүгүм”, “Маанылаах сандалым” диэн таһаарыылардааххын. Ити туһунан сырдатыаҥ дуо? ",
      "– “Мин күннүгүм” кэрэ аҥаар баҕа санааларыттан, ситиһиилэриттэн саҕалаан, олоҕун былааннана, сааһылана үөрэнэригэр аналлаах таһаарыым буолар. “Маанылаах сандалым” кинигэбин дьиэтээҕи бырааһынньыктарын сатабыллаахтык тэрийэргэ, былааннанарга, сөбүлээн астыыр эбэтэр саҥа ырысыаптары биир сиргэ түмэргэ анаан оҥорбутум. Чугас киһиэхэ олус күндү бэлэх буолаллар.",
      "–  Аны туран, сахалыы тылынан аан маҥнайгы “Истиҥ” подкаст (аныгылыы араадьыйа) ыытаҕын. Бииртэн биир эриэккэс, ураты дьарыктар…",
      "– Тыл үөрэхтээҕэ буоларым быһыытынан, сахалыы эйгэни кэҥэтэр туһуттан бэйэм кылааппын киллэрэ сатыыбын. Дьүөгэбин Тамара Никитинаны кытта “Истиҥ” диэн подкаст таһаарабыт. Сахабыт сирин кэрэхсэнэр дьонун кытта истиҥ кэпсэтиилэрбитин хас биирдии саха ыала истиэн, сэргиэн олус баҕарабыт.",
      "–  Дьэ, чахчы да бириэмэни сөптөөхтүк аттарар буолан, элбэҕи ситиһэр эбиккин дии. ",
      "–  Элбэҕи ситиһэ сатыыр баҕа баар. Ол да буоллар сиппэккэ, кыайбакка сылдьарым, биллэн турар, элбэх. Баҕа санаам үтүмэн үгүс. Мин санаабар, баҕа санаа уонна элбэх оҕо киһини хамсатар күүс буолаллар. Эрдэ утуйа, тура сатыыбын, тугу да гыммакка сыппытым диэн суох.",
      " – Оҕолоруҥ тустарынан кэпсии түһүөҥ дуо? Иллэҥ кэмнэригэр тугу гыналларый? Хас саастаахтарый?",
      "–  Уолбут 10-наах, кыргыттар 9, 4, 2 саастаахтар. Оҕо-оҕо курдук мэниктииллэрин, мультик, ютуб көрөллөрүн сөбүлүүллэр. Киэһэтин аҕабыт кэллэҕинэ, эттэрин-сииннэрин эрчийэр, дэлби мэниктэтэр, хамсатар. Кыралар уруһуйдууллар, пазл оҥороллор, куукулалаах оонньууллар. Уолбут леголыыр, улахан кыыспыт үҥкүүлүүр, слайм оҥорор, ас астыырга көмөлөһөр. Карантиҥҥа олорон, бэйэтэ сымыыт ыһаарылыырга үөрэнэн, сарсыарда аайы бииргэ төрөөбүттэригэр оҥорон сиэтэр.",
      "–  Эдэр төрөппүттэргэ тугу сүбэлиэҥ этэй?",
      "– Киһи бу орто дойдуга үүнэ-сайда, сирдээҕи дьолу билэ, дьоҥҥо ол туругуттар бэрсэ, үллэстэ, таптал, дьол эйгэтин оҥоро, тэнитэ кэлэр. Кэнчээри ыччаппыт хайдах дьон буолуохтарын баҕарабыт да, бэйэбит оннук буоларга кыһаллыахха. Күн аайы. Дьоллоох төрөппүт дьоллоох оҕону төрөтөр, иитэр.",
      "–  Елена, истиҥ кэпсэтииҥ иһин махтал. ",
           "Елена өйү-санааны сайыннарар үс кинигэни ааҕаргытыгар сүбэлиир:",
      "Записаться в клуб хочу",
      "Инстаграм ситимигэр @elena_kopyrina киирэн көруҥ"
    ]
  },
  {
    "title": "Тыллары төттөрү өттүттэн, уҥаттан хаҥас диэки, аах",
    "date": "16.04.2020",
    "url": "http://keskil14.ru/tyllary-t-tt-r-tt-tten-u-attan-ha-as-dieki-aah/",
    "raw_text": [
      "Дьиэҕитигэр олорон түргэнник ааҕарга эрчиллин! Онно биһиги чэпчэки суолунан барбаппыт- тыллары төттөрү ааҕарга холонобут!  Бу ньыма оҕону болҕомтолоох буоларга,  сыалын ситиһэргэ үөрэтиэ.",
      "Тыллары төттөрү өттүттэн, уҥаттан хаҥас диэки, улаханнык доргуччу аах.",
      "рааХ оҕот йынаҥам?",
      "рыылыБ-рылыб раах аҕапрыык саара өҕөөнҥө этибэ үһү: лыһык, нааллах эҕөүк, тупсуб ыылыьдаала пас-йахраһас, нөүһүлөьд иинитиккэбис пэт-йэкрэтэт… эдрииБ араайуТ сыык уб рис иткиьд нилибээкүьд нэрэннүгүтү сү хээннүүт-үнүк аһыб нэттитэһэглэт эккэбйэт саара хөөнҥө нануроуһо ниһэбрэтэ уудроуһо туброло. сүдрөТ рэгүнүк эьд нитэлү нэрэтүб илиб ниһэбрэтэ нэтэк аьдрыһат тыбысхат. нытаасхаТ аттык ниһэбрэтэ аратсаат нүк рагутоу нооьнноо агранмыык ылыд рагутублоуб, раах аратхапрыык аратхарах натаас хаалыыһыб, найатрут раттыблаах.",
      "Лина Сабарайкина («Чуораанчык» сурунаал, 1995 сыл).",
      " "
    ]
  },
  {
    "title": "Дьиэҕэ өр хаайтаран олорор кэмҥэ оҕону атаҕастааһын элбиир",
    "date": "14.04.2020",
    "url": "http://keskil14.ru/die-e-r-haajtaran-oloror-kem-e-o-onu-ata-astaa-yn-elbiir/",
    "raw_text": [
      "СӨ Ыччат дьыалатыгар уонна социальнай коммуникацияҕа министиэристибэтин  Дьиэ кэргэн уонна ыччат социальнай-психологическай өйөбүлүн киинэ билиҥҥи уустук, дьиэҕэ хаайтаран олоруу кэмигэр психологическай көмөнү оҥорор.",
      "Өскөтүн дьиэҕитигэр ким эмэ эбэтэр бэйэҕит эксээмэни кыайан туттарыам суоҕа диэн аһары долгуйар, дистанционнай үөрэҕи кыайан баһылаабакка санаата түһэр эбэтэр төрөппүттэргит үлэтэ суох олорон, муунтуйан, оҕолорун мөҕөр, бэл, илиилэрин көтөҕөр буоллахтарына, анал үөрэхтээх психологтар суһал көмөнү оҥоруохтара, кэпсэтиэхтэрэ.",
      "Оннук түгэннэргэ бу төлөпүөннэринэн күнүстэри-түүннэри эрийэн, кэпсэтиэххин, сүбэ-ама ылыаххын сөп:",
      "8-800-100-3550  өрөспүүбүлүкэтээҕи итэҕэйэн эрийии төлөпүөнэ (телефон доверия). 8-800-2000-122  Россиятааҕы итэҕэйэн эрийии төлөпүөнэ. 8-800-100-22-83 «Мобильная кризисная служба».",
      "Төлөпүөнүнэн кэпсэтии:",
      "— Төлөбүрэ суох; — Эн ааккын ким да ыйыппат; — Кэпсээбиккин эн олорор нэһилиэккэр, оскуолаҕар ким даҕаны тиэрдибэт.",
           "Дьиэҕэ өр кэмҥэ хаайтаран олоруу оҕоҕо да, улахан киһиэхэ да, уйулгу өттүнэн  ыарахаттардаах, охсуулаах.  Бу туһунан бүгүн педагог-психолог Анна Павловна Федулова  кэпсиир:",
      "— Коронавирус ыарыы суоһуурунан сибээстээн: «Дьиэҕитигэр булгуччу олоруҥ!»- диэн ыйыы-кэрдии баар. Ол эрээри, аан дойду статистиката көрдөрөрүнэн,  дьон дьиэҕэ хаайтаран олорон, дьон киҥэ-наара хойдор, оҕоҕо илиилэрин көтөҕөр түбэлтэтэ элбээбит.. . Тоҕо оннук буоларый? Бастатан туран, уопсастыбаннай, социальнай олох күүскэ дьайар. Холобур, бу карантиҥҥа үлэлээбэккэ олорор киһи  стресскэ ылларара чуолкай.  Бу мантан дьиэ иһигэр кыыһырсыы тахсар. «Агрессор” майгылаах киһи бэйэтиттэн мөлтөх киһини күүс эбэтэр уйулгу (психология) өттүнэн сабардыыр буолар. Биир дьиэҕэ өр кэмҥэ хаайтаран олоруу түгэнигэр иирсээн уонна күүс өттүнэн өттөйүү тахсар куттала үөскүүр. Ыалга маннык сыһыан биир тэҥник буолбакка, хас да түһүмэхтээх (цикл) барар. Маҥнайгы түһүмэх: агрессор кыраттан кыынньар, хаһыытыыр-ыһыытыыр, онон-манан быраҕаттанар. Иккис түһүмэх кэмигэр эйэлэһии  түгэнэ буолар. Үһүскэ — эмиэ төттөрү агрессия араас быһыылара тахсаллар. Итинник саҥаттан саҥа түгэн таҕыстаҕын аайы,  агрессор «чуумпурар” түһүмэҕэ кылгаатар кылгаан иһэр, онтон кыыһырар-тымтар бириэмэтэ улааттар улаатар. Карантин бириэмэтигэр «чуумпурар» фаза өссө түргэнник кылгыыр, айдаарсар-кыыһырсар кэм уһуур. Карантин  кэмигэр сиэртибэ социумтан тэйиччи сылдьар буолан, дьон-сэргэ бу дьиэ кэргэҥҥэ оҕону  атаҕастыылларын, кырбыылларын билбэттэр. Сиэртибэ толору агрессор былааһыгар сылдьар. Онон  биир саамай сүрүн кыһалҕанан сиэртибэ суһал психологическай көмөнү ылбата буолар. Хомойуох иһин, полиция итинник түгэннэргэ элбэхтэ кэлбэт, улахан иэдээн  тахсыбыт эрэ буоллаҕына кэлиэн сөп. Өскөтүн чугас аймаххытыгар, билэр дьоҥҥутугар итинник «агрессор» майгылаах киһи баар буоллаҕына, бу дьиэ кэргэҥҥэ оҕолор хайдах олороллорун  сотору сотору төлөпүөннээн, сибээстэһэ, билсэ олоруоххутун  наада. Оҕо эмиэ бэйэтин бэйэтэ көмүскэнэр ньыманы билиэхтээх. Онно анаан үөһээ төлөпүөннэр нүөмэрдэрин биэрдибит.",
           "Бэйэбит инф.",
      " "
    ]
  },
  {
    "title": "Киһи мэйиитэ – тарбаҕар.",
    "date": "10.04.2020",
    "url": "http://keskil14.ru/ki-i-mejiite-tarba-ar/",
    "raw_text": [
      "Мин Лего конструкторы таҥарбын олус сөбүлүүбүн. Бастакы Лего оонньуурбун эбэм бэлэхтээбитэ. «Техник» серияттан кыһыл өҥнөөх гоночнай массыына этэ.",
      "Бастаан дьоммун кытта инструкциянан таҥмыппыт. Ол күнтэн ыла мин Лего конструкторы сөбүлээн, хобби оностубутум уонна коллекция мунньарга, элбэтэргэ санаммытым.",
      "Саҥа дьыл иннигэр бырааттарбын кытта Моруос оҕонньорго баҕа санаабытын суруйааччыбыт, миэнэ «Лего» оонньуур буолааччы. Аптаах курдук, сана дьыл түүн таһырдьаттан Моруос оҕонньор суругун кытта бэлэҕин булан ылааччыбыт. Биирдэ салют көрө тахсыбыппытыгар, кыһыл өҥнөөх көстүү көтөн иһэрин көрөн олус соһуйбутум уонна үөрбүтүм. Ол аата кини кырдьык баар эбит, баҕа санаабытын толорор диэн итэҕэйбитим.",
           "Төрөөбүт күммэр дьонум мин баҕабын билэр буолан, Лего бэлэхтээччилэр. Мин онтон олус үөрэбин. Бырааттарым атын интэриэстээхтэр, конструкторынан соччо онньооботтор.",
      "Лего таҥарбын туохтааҕар да ордоробун, оонньуурдарбын олус харыстыыбын. Кырабыттан таҥар буоламмын илиим, тарбаҕым үөрэммит курдук. Бастаан инструкциянан таҥан баран, хос ыһан, саҥаттан бэйэм өйбүттэн таҥааччыбын. Элбэх бытархай чаастар ханна, ханнык набортан сылдьалларын тута билэбин. Мин санаабар, хоббим өй сайдарыгар туһалыыр. Ийэм уонна учуонай Кант этэринэн: «Киһи мэйиитэ – тарбаҕар».",
      "Мин саамай сөбүлүүр наборым Лего ниндзяго буолар. Элбэх интэриэһинэй персонажтаах уонна дьикти механизмнаах массыыналардаах. Таҥарга олус интэриэһинэй, умсулҕаннаах.",
      "Мин Леголэнд көрүөхпүн олус баҕарабын. Бу улахан баҕа санаам туолуо диэн эрэнэбин.",
      "Уйгун Тен, V кылаас.",
      "Политехническэй лиссиэй.",
      "Сунтаар."
    ]
  },
  {
    "title": "Үлэ, үөрэх түмүгүн реформа буолбакка, киһи бэйэтин баҕата быһаарар",
    "date": "09.04.2020",
    "url": "http://keskil14.ru/le-reh-t-m-g-n-reforma-buolbakka-ki-i-bejetin-ba-ata-by-aarar/",
    "raw_text": [
      "Үлэ Геройа Михаил Николаевич Готовцев үөрэммит оскуолатын оҕолоругар соһуччу бэлэх оҥордо. Нэһилиэк элбэх оҕолоох ыалларыгар дьиэҕэ олорон үөрэнэргэ табыгастаах усулуобуйаны тэрийсэн, үөрэнээччилэргэ смартфоннары тиэрдитэлээтэ.",
      "Оскуола директора Надежда Михайловна Егорова бэлэҕи туттартаата",
      "Оскуола директора Надежда Михайловна Егорова бэлэҕи туттарда. Оҕолор да, төрөппүттэр да үөрүүлэрэ үксээтэ. Светлана Владимировна уонна Руслан Петрович Сидоровтар 3 оҕолоохтор. Кыралара Уйгун 1 кылааска үчүгэйдик үөрэнэр. Сидоровтар улаханнара аармыйаҕа сулууспалыыр, ортолоро 8-с кылаас үөрэнээччитэ.",
      "Уйгун Сидоров",
      "«Уйгун наһаа үөрэн, ис сүрэҕиттэн баҕаран, төрдүс күнүгэр номнуо үөрэннэ,» — диэн ийэтэ кэпсиир. Ыал аҕата олох-дьаһах коммунальнай хаһаайыстыбатын тэрилтэтигэр хачыгаардыыр, ийэлэрэ доруобуйатынан хааччахтаах буолан үлэлээбэт. «Михаил Николаевич холобуруттан сиэттэрэн дьон бэйэ-бэйэтигэр үтүө сыһыана, көмөлөсүһэр баҕата элбиэн баҕарабын,» — диэн суруйар Светлана Владимировна.",
      "Оттон Окоемовтар 5 оҕолоохтор. Икки улахан туспа ыаллар, биир уол устудьуон, кыралар — оскуола дьоно. Семён Афанасьевич туох да үлэттэн толлон турбат, быстах үлэ көһүннэ да ылсан иһэр. Ийэлэрэ Зоя Владимировна кырдьаҕас аҕатын көрөр буолан, билигин Өлүөхүмэҕэ баран олорор. Люба 9 кылааска үөрэнэр, гуманитарнай предметтэргэ ордук үчүгэй. Психолог идэтигэр үөрэххэ туттарсыан баҕарар.",
      "Афоня Окоёмов",
      "Эһэтин аатынан ааттаммыт Афоня 5 кылааска үөрэнэр, спортка дэгиттэр. Ол эрээри, мас тардыһыытынан ордук сөбүлээн дьарыктанар.",
           "Үлэ уонна үөрэх Михаил Николаевич кыра эрдэҕиттэн өрө туппут үөрүйэхтэрэ. Байаҕантай нэһилиэгин оскуолатын кэнниттэн производствоҕа үлэлээн баран,  Ленинградтааҕы ветеринарнай институкка үөрэнэ киирэр. Ити үлэлии барбыттара уостан-уоска сылдьар туспа кэпсээн. Оскуоланы бүтэрэллэрин чугаһыгар дойду үөрэҕириитин систиэмэтигэр эмиэ улахан уларыйыылар киирэллэр. Холобур, 1962 сыллааха оскуоланы бүтэрбит оҕолор 87 %-нара үрдүк үөрэххэ киирэр буоллахтарына, 1965 сылга 63 %, 1970 сылга 35-% буолбут. Регионнарга, улахан куораттарга кытта производствоҕа сыһыаннаах үөрэтии үксүүр. Онон 1966 сыллаахха Михаил Николаевичтаах оскуоланы бүтэрээт “Оскуола, производство, үрдүк үөрэх”’ ыҥырыынан салайтаран, колхоз 4 биригээдэлэринэн сүнньүнэн сүөһү үлэтигэр тахсаллар. Бу туһунан биһиэхэ Герой үөлээнээҕэ, СӨ үөрэҕириитин туйгуна, “Учууталлар учууталлара” анал ааттаах Иван Петрович Матвеев кэпсээтэ. Кини маннык сэһэргиир. “Тандаҕа бэһиэ буолан Табалаахха субай сүөһү көрүүтүгэр анаммыппыт. Кривошапкина Акулина Романовна, Егорова Любовь Тимофеевна, Кривошапкина Екатерина Иннокентьевна, Готовцев Михаил Николаевич уонна мин Матвеев Иван Петрович. Фермабыт аата суох этэ.",
           "Михаил Николаевич уҥаттан төрдүс турар.",
      "Миша Үлэ Геройа, Акулина кэлин кооперация үлэһитэ, ССРС кооперациятын туйгуна, Любовь РФ үтүөлээх учуутала, СР-тын үөрэҕириитин, оҕо спордун туйгуна буолбуппут. Катя агроном идэлэммитэ, эдэр сааһыттан ыарытыйар этэ. Кини билигин суох.”.",
      "Кэлин кинилэр бачыымнарын өйөөн, Тандаҕа “Мечта” ыччат комсомольскай фермата баар буолбута. Герой холобур буолар харса суох үлэтэ бу ферманы кытта сайдыбыта. Кинини билэр дьон Михаил Николаевич ааҕар үөрүйэҕэ элбэх билиини биэрбитин куруутун бэлиэтииллэр. Ханнык да тиэмэҕэ — бастыҥ сэһэргэһээччи. Чахчы үөрэх-билии ханнык да реформаҕа киһиттэн бэйэтиттэн тутулуктаах буоларын биир бастыҥ холобура.",
           "Бэйэбит инф."
    ]
  },
  {
    "title": "Муус устар — Айыыһыт ыйа",
    "date": "03.04.2020",
    "url": "http://keskil14.ru/muus-ustar-ajyy-yt-yja/",
    "raw_text": [
      "Муус устар – кыстык аҕыс ыйыттан сэттиһэ. Сааскы иккис ый. Хаар хайдар, харалдьык тахсар. Эбэ мууһа ырбыылыыр. Хапсык саҕаланар кэмэ. Ол аата сир-дойду харанан көрөн турар. Кыыл-сүөл аһа кэмчи. Аччыктааччы үгүс. Орто дойдуга муус устарга Айыыһыт суолтата улахан. ",
      "Айыыһыт",
      "Бастакы халлааҥҥа олорор айыы. Кини биир курдук эрээри сэттэ дьүһүннээх. Сэттэ аҕас-балыс буолан көстөр. Тапталы уонна кэрэни төрүттээбит. Оҕо кутун аҕалан, Иэйэхсиккэ биэрэр. Иэйиэхсит дьолу киһиэхэ иҥэрэр.",
      "Ойуута: ох уонна кыптыый. Айыы санааҕа бу оҕо кутун көрдөрөр бэлиэ. Ох – уол оҕо кута. Кыптыый – кыыс оҕо киэнэ.",
           "Сүрүннүүр тыла: дьаралык.  Айыы санааҕа бу сүппэт бэлиэ буоллун диэн суолталаах.",
      "Уруу (сыбаайба) кэмигэр кийиити, күтүөтү эҕэрдэлээн «Дьаралык!» дииллэр. Оҕо төрөөтөҕүнэ эмиэ. Дьаралык – ол аата сүппэт-оспот үчүгэй бэлиэ.",
      "Кут",
      "Үрүҥ Айыы Тойон тыыны үүннэрэр күүһэ кут. Тыыҥҥа кут иҥнэҕинэ, тыыннаах буолуу күүһүрэр. Тыын эбии тупсар уонна уһуур. Алгысчыт иччилэргэ хайыһан, Айыылартан кут тардар. Оччотугар үөһээ дойдуттан кут кэлэр.",
      "Буорга иҥмит кут – буор кут. Салгыҥҥа иҥмит кут – салгын кут. Ууга иҥмит кут – ийэ кут. Итинник буолар.",
      "Алгыһа ",
      "Дьаралык, дьаралык, дьаралык!",
      "Үөскүүрү төрүттээччи,",
      "Кэскили тэрийээччи,",
      "Уол оҕо кутун ох оҥорон",
      "Уҥа хонноҕор кыбыммыт,",
      "Кыыс оҕо кутун кыптыый оҥорон Хаҥас хонноҕор кыбыммыт,",
      "Таптал айыыта, дьиэ кэргэн төрдө,",
      "Айыыһыт ийэ хотун, бэттэх көрөн",
      "Мичик гын!",
      "Дом.",
           "Айыыһыт күүһэ кэрэҕэ олоҕурар. Кэрэ диэн айыы күүһүн түмүллүүтэ. Кэрэ диэн айыы саамай бастыҥ көстүүтэ буолар. Кэрэни кэрэхсии, була, олохтон үчүгэйи көрдүү иитиллибит киһи ырааска, үчүгэйгэ тардыһар. Оннук уол оҕо хорсун, хоодуот, көмүскэс, үтүө санаалаах буолар, кыыс оҕо нарын-намчы,  аһыныгас, уйаҥ уйулҕаланар.",
      "Айыыһыт үөрэҕин батыһар, сиэрин — майгытын үрдэтэр киһи үксүү турар кэрэлээх. Кэрэ үксүүрүн туһугар кэрэни харыстыыр, ытыктыыр буолуохтаахпыт. Кэрэ-олох төрдө. Кэрэ-киһитийии төрдө. Кэрэ тапталы үөскэтэр.  Оҕо сиргэ төрөөн, киһи буолан, аан бастаан чугас дьонун: ийэтин, аҕатын, эһэтин, эбэтин, убайын, эдьиийин курдук буолуон баҕарар. Ити кини маҥнайгы кэрэҕэ талаһар.",
      "Ааптар: А.Н.Павлов — Дабыл."
    ]
  },
  {
    "title": "Дьоруой оҕолор тустарынан кинигэ ааҕарга сүбэлиибит",
    "date": "31.03.2020",
    "url": "http://keskil14.ru/doruoj-o-olor/",
    "raw_text": [
      "Дьоруой диэн кимий? Бу наадалаах кэмҥэ олус түргэнник, бэйэтин олоҕун да харыстаабакка туран ким эбэтэр туох эрэ туһугар уһулуччу хорсун быһыыны оҥорбут киһи. Биллэн турар маннык дьоннор ханнык баҕарар кэмҥэ хаһан баҕарар олороллор. Билиҥҥи кэмҥэ ордук ууга түһэн, баһаарга түбэспиттэргэ оҕолор уһулуччу дьоруойдуу быһыылары оҥороллорун биһиги бары билэбит. ",
      "Онтон 1941 — 1945 сылларга салҕаммыт алдьархайдаах сэрии кэмигэр эһиги курдук саастаах оҕолор ураты дьоруойдуу быһыыны оҥорон «Сэбиэскэй сойуус дьоруойдара» диэн үрдүк наҕарааданан үгүстэрэ өлбүттэрин кэннэ бэлиэтэммиттэрэ. Кинилэр үгүстэрэ эһиги курдук уончаларын эрэ ааспыт оҕолор этэ.",
      "Саха сирин элбэх оҕото төһө да уордьанынан, мэтээлинэн наҕараадаламматаллар төһөлөөх хорсун-хоодуот олоҕу олорбуттарын соҕотох «Сиимэ» диэн С.В.Федоров 1976 сыллаахха бэчээттэнэн тахсыбыт кинигэтиттэн билиэххитин сөп.",
      "Өскөтө биир эмэ кырдьаҕас киһини көрсөн кэпсэтиннэрэн да көрүҥ, саха олоҕо сэрии кэмигэр хайдаҕа дьиҥнээхтик ойууланар. Ол курдук бу дьиҥнээх олоххо буолбуту уус ураннык ойуулаан суруйуу.Сиимэ пионер оҕо баара суоҕа 12-13 эрэ саастаах оҕо. Кини төрөөбүт дойдутун,биир дойдулаах дьонун — сэргэтин хайдах курдук таптыыр оҕонуй?!",
      "Бу кинигэттэн быһа тардыыны ааҕыҥ. Олус үчүгэйдик, оччотооҕу олоҕу ойуулаан көрдөрүү:",
      "«-Тоойуом, сибилигин дьоннор кэлиэхтэрэ. Киэҥ айдаан буолуо…Миигин тутан ылыахтара…",
      "Хайдах гыныахха. Дезертири тутан баран, ама ыытан кэбиһиэ дуо. Өссө албыннаан ньылаҥнаабыт буола-буола!",
      "Сиимэ саҥата суох халҕаны аһан хадьыктаста. Онуоха анараа күтүр оҕону окумалыттан ыбылы харбаан ылан, дьиэ ортотугар умса бырахта….",
      "— Син биир этиэм!",
      "Дезертир сирэйин хаанньаччы  туттаат сутуруга күөрэс гынна да, оҕо муостаҕа төкүнүйэ түстэ.",
      "— Хара ыт, этиэҥ дуу, суох дуу?!",
      "Сиимэ ойон туран хааннааҕынан силлээтэ,уун утары өтөрү көрөн  турда.",
      "— Дезертир түөкүн ! Сааппаккын….»",
      "Оҕолоор, бу кинигэни булан ааҕарга кыһаныҥ. Бу иннигэр уонна салҕыы туох буолбутун билиэххит…Маны ааҕан эһэлэргит,эбэлэргит, өбүгэ дьоҥҥут иэдээннээх сэрии кэмигэр оонньооботох оҕо саастарын олохторун ааҕыаххыт.",
      "Зинаида Григорьева"
    ]
  },
  {
    "title": "Алена Кириллина: “Мин үҥкүү үктэллээх кылааска үөрэнэбин!”",
    "date": "30.03.2020",
    "url": "http://keskil14.ru/alena-kirillina-min-k-ktelleeh-kylaaska-renebin/",
    "raw_text": [
      "Үҥкүү – үөрүү күлүмэ, үҥкүү – үөһээ дайыы үктэлэ… Биһиги оскуолабытыгар хас биирдии үөрэнээччи ханнык баҕар хайысханан талаанын арыйар, толору сайдар кыахтаах. Оскуолабыт олус элбэх куруһуоктардаах. Көмүс куоластаах оҕолор – ырыаҕа, фольклорга сылдьаллар, быһый уолаттар – спортивнай сиэксийэлэргэ, тарбахтарыгар талааннаахтар – муода устуудьуйатыгар, иис куруһуоктарыгар… Онтон биһиги – 2 «а» кылаас үөрэнээччилэрэ «Тускул» ансаамбыл үҥкүүһүттэрэ буолабыт.",
           "Ситиһиигэ кынаттыыр кылааспыт салайааччыта – Марина Эдуардовна Расторгуева, оттон үҥкүү алыптаах түһүлгэтигэр угуйар уус-уран салайааччыбыт – Лидия Ивановна Артемьева.",
      "Маҥнайгы кылааска киирэрбитигэр оскуолабыт киэҥэ-куоҥа, улахан оҕолор элбэхтэрэ биһигини, кырачаан дьону, олус долгутара. Онуоха, учууталбыт бука барыбытын кэчигирэччи сиэппитинэн «Тускул» үҥкүү ансаамбылыгар киллэрбитэ. Оо, онно биһиги олус да үөрбүппүт! Лидия Ивановна бука барыбытын станокка сөпкө турартан саҕалаан араас норуот үҥкүүтүгэр үөрэттэ. Оскуолабыт тэрээһиннэригэр эҕэрдэ үҥкүү бэлэхтээтэхпитинэ көрөөччүлэр дохсун ытыс тыаһынан көрсөллөр. Онтон кынаттанан ситиһиилэрбитигэр күүс ылабыт. Намҥа ыытыллыбыт «Саргылаах саҕахтар», Дьокуускайга буолбут «Танцевальный микс» республикатааҕы куоҥкурустарга «Снежок» уонна «Сапожник» үҥкүүлэрбитинэн лауреат үрдүк аатын ылбыппыт.",
           "Үҥкүүгэ биир сүрүн миэстэни таҥас-сап ылар.  Биһиги көстүүмнэрбит быһыытын-таһаатын оскуолабыт «Алаас симэхтэрэ» муода устуудьуйатын салайааччыта Мария Сильвестровна Соловьева дизайынныыр. Онуоха, саамай сүрүн өйөөччүлэрбит – күндү төрөппүттэрбит күүс-көмө буолаллар, күн күбэй ийэлэрбит матырыйаал атыылаһан, тигэн көмөлөһөллөр. Ол түмүгэр, «Кыталыктыын дайыы» республикатааҕы үҥкүү күрэҕэр «Сайылык оҕолоро» репертуарынан кыттан «Бастыҥ көстүүм» анал ааты ылбыппыт.",
      "Дмитрий Федорович Ходулов аатынан Майатааҕы народнай театры кытта ыкса ситимнээхтик дьарыктанабыт. Араас хабааннаах ыытар тэрээһиннэригэр ыҥыран үҥкүүлэтэллэр. «Быйаҥнаах тэлгэһэ», «Саастаахтар күннэрэ», «Көрсүөххэ диэри, кыһыммыт!» курдук нэһилиэк тэрээһиннэригэр эҕэрдэ үҥкүүлэрбитин үөрэ-көтө бэлэх уунабыт.",
      "Үҥкүүнэн дьарыктанан доруобуйабытын тупсарынабыт, сыанаҕа туттарга-хаптарга, кыбыстыбат, бэйэбитигэр эрэллээх буоларга үөрэнэбит.",
      "Алена Кириллина, 2 «а» кылаас үөрэнээччитэ, Мэҥэбил эдкорпост"
    ]
  },
  {
    "title": "Дүллүкү оскуолатын «Эрчим» эдкорпоһун саҥа чилиэннэрэ суруйаллар",
    "date": "24.03.2020",
    "url": "http://keskil14.ru/d-ll-k-oskuolatyn-erchim-edkorpo-un-sa-a-chiliennere-surujallar/",
    "raw_text": [
      "«Кэскил» хаһыат саамай эрэллээх доҕотторунан эдэр кэрэспэдьиэннэрбит буолаллар. Уруккуттар үлэлиир эдкорпостарбыт саҥаттан саҥа оҕолору хабан, оҕолору хаһыакка, ааҕыыга, суруйууга  сыһыараллара хайҕаллаах суол.  Үөһээ Бүлүү Дүллүкү оскуолатын “Эрчим» поһун салайааччыта Антонина Ивановна Афанасьева быйыл саҥа эдкор буолбут 5 кылааһын оҕолорун суруктарын бэчээттиибит.",
      "Биhиги эдкордар куруhуоктарыгар быйылгыттан дьарыктанабыт.  Хаhыакка, ол аата элбэх киhиэхэ анаан, суруйарга үөрэнэбит. Сөбүлүүр дьарыкпыт туhунан суруйбуппутун  оҕолор ааҕалларыгар анаан ыытабыт. Оҕолор, эhиги эмиэ сөбүлүүр дьарыккыт туhунан суруйан ыытыҥ.",
           "МИН СӨБҮЛҮҮР ДЬАРЫГЫМ",
      "Сөбүлүүр дьарыгым – спорт. Чэпчэки атлетиканы ордоробун. Дьарыктаммытым икки сыл буолла.  Хотугу многоборьенан эмиэ кыратык дьарыктанабын. Спорт – киhи доруобуйатыгар туhалаах. Спордунан дьарыктанар киhи чэгиэн-чэбдик, күүстээх-уохтаах буолар.  Өссө маҥнайгы кылаастан  үҥкүү куруһуогар сылдьабын.  Түөрт паара, 4 кыыс, 4 уол  буолан, үҥкүүлүүбүт. Монгол  уо.д.а.үҥкүүлэри толоробут. Аны тестопластиканан эмиэ дьарыгырабын. Былырыын «Сатабыл-2019» күрэххэ «Абсолютный победитель» үрдүк ааты сүкпүтүм. Уруhуйдуурбун эмиэ сөбүлүүбүн. Оскуола, улуус, республика уруhуй күрэхтэригэр көхтөөхтүк кыттабын. Элбэх дьарыктаах үчүгэй.",
      "Алина  Санникова.",
      "Мин үөнү-көйүүрү чинчийэрбин сөбүлүүбүн. Биирдэ оттуу сылдьан, убайым үрэхтэн үөнү булан  дьиэҕэ илдьэ кэлбит этэ. Ханнык үөнүн Интернеттэн  билбиппит, «щитень» диэн эбит.  «Щитень 75 атахтаах, хаптаҕай куйахтаах, кэлин атаҕынан тыынар»,- диэн суруллубут. Онтон аны ураты көрүҥнээх лыах үөнү булбуппут. Лыах туhунан энциклопедияҕа ааҕан уонна эмиэ Интернеккэ көрдөөн булбуппут. Аата «бражник, мертвая голова» диэн эбит. Өҥө хара, оруоhабай атахтардаах уонна кэннин диэки кыhыл өҥнөөх иннэ быга сылдьар.Иннэтэ сытыы буолбатах, сымнаҕас соҕус этэ. Ол лыахпыт «куукула” буолбута, тыыттахха хамсыыр этэ. Аҕыйах нэдиэлэ буолан баран өлөн хаалбыта. Онтон щитени тоҥорбутум. 90 хонук устата олорор. Ол аата сайын устата олорон, сымыыттан баран өлөр. Саамай улааппыта, 12 см. буолар эбит. Онтон биhиэнэ 8 см этэ. Щитень сымыыта олус тулуурдаах, тымныыны уонна итиини тулуйар. Үөһээ Бүлүүгэ 2 сыл анараа өттүгэр үөскээбэт этэ. Билигин даҕаны щитеннэри көрдүүбүн. Сайын устата үөн-көйүүр үөрэтэбин,  барытын билэ сатыыбын. Бу үөннэр тустарынан дакылаат оҥорон, кэмпириэнсийэҕэ кыттан, бастакы миэстэ буолбутум.",
      "Юлиана Степанова.",
      "Мин кинигэ ааҕарбын, уруhуйдуурбун, араас оҥоһугу оҥорорбун уонна ырыа истэрбин сөбүлүүбүн. Нууччалыы кинигэни ааҕабын уонна аниме мультиктары көрөбүн. Холобур, «Клинок рассекающий демонов», «Ангел кровопролития», «Мой сосед Тоторо», «Ходячий замок», «Рыбка Поньо», «Унесенные призраками» уонна да атыттары көрбүтүм. Мантан сорох анимелары Хаяо Миядзаки диэн режиссер устубута. «Клинок рассекающий демонов» диэҥҥэ саамай сөбүлүүр персонаhым – Незуко, Таджира балта, онтон «Ангел кровопролития» — Зак. Анимены уруккуттан  көрөбүн. WhatsUpp бөлөхтөөхпүт, онно араас дойдуттан, Украинаттан, Россия араас муннугуттан бааллар, аниме туhунан кэпсэтэбит. Уруhуйдуурбар аниме, septie о.д.а стили тутуhабын. Бэйэм өйбүттэн айан эмиэ уруhуйдуубун. Сороҕор ырыа истэ-истэ, төлөпүөммэр эбэтэр кумааҕыга уруhуйдуубун.",
      "Кристина Сивцева.",
      "Мин бииргэ үөрэнэр оҕолорбун кытта үөрэх кэнниттэн оонньуурбун сөбүлүүбүн. Ийэбин кытта дьиэбин хомуйарбын сөбүлүүбүн. Музыканы олус сөбүлүүбүн. Тоҕо диэтэххэ, ырыаhыт, тойуксут буолуохпун баҕарабын. Yҥкүүлүүрбүн сөбүлүүбүн, тоҕо диэтэххэ, хамсаныы доруобуйаҕа туhалаах. Өссө күүс-уох биэрэрин иhин спорду сөбүлүүбүн. Уруhуйдуубун, анимены көрөбүн.",
      "Люба Нургалина.",
      "Мин табаарыстарбын кытта оонньуурум — саамай сөбүлүүр дьарыгым. Доҕотторбун кытта оонньуур наhаа үчүгэй, күлүү-үөрүү бөҕө буолабыт. Ол эрээри наар оонньоон эрэ тахсыбаппыт, арааhы кэпсэтэбит, сонуммутун, билбиппитин-көрбүппүтүн үллэстэбит.",
      "Алеша Михайлов.",
      "Сөбүлүүр дьарыгым – дакылаат ааҕыыта. Хоhоон ааhарбын эмиэ сөбүлүүбүн. Бу икки дьарыкпынан күрэхтэhиигэ кыттабын. Хоhоон ааҕан, дакылаакка кыттан, хаста да миэстэлэспитим. Хоhоон үөрэтэн ааҕар — өйгө тутар дьоҕуруҥ сайдарыгар туhалаах. Онтон дакылааты ааҕан, саҥара үөрэнэҕин, элбэх саҥаны билэҕин.",
      "Эрхаан Васильев",
      "Спорт — сөбүлүүр дьарыгым. Былырыын сайыҥҥыттан сүүрүүнэн дьарыктанабын. Сүүрүүлээх-көтүүлээх оонньуулары ордоробун.  Дьиэбэр бэйэм дьарыктанабын.",
      "Гульнара Тобохова.",
      "Уруhуйдуурбун сөбүлүүбүн. Кыра эрдэхпинэ уруhуйдаан элбэх да тэтэрээти бүтэрэр этим. Араас куонкурустарга кыттабын.  Өссө оонньуурбун, мэниктиирбин сөбүлүүбүн. Дьиэ хомуйарбын, муостаны харбыырбын, иhит сууйарбын сөбүлүүбүн.",
      "Дайаана Иванова."
    ]
  },
  {
    "title": "Мин аҕабынаан биир дьарыктаахпыт",
    "date": "24.03.2020",
    "url": "http://keskil14.ru/min-a-abynaan-biir-daryktaahpyt/",
    "raw_text": [
      "Саха Республикатын маҥнайгы Президенэ М.Е. Николаев анал Уурааҕынан Сахабыт сиригэр Аҕалар күннэрэ муус устар бастакы өрөбүлүгэр сыл аайы бэлиэтэнэр.  Эр киһи ыал буолан, аал уоту оттунан «Аҕа баһылык» дэтэрин тухары ыал аҕатын  үрдүк аатын сүгэр. Дьиэ-кэргэн нус-хас олоҕо уонна олоҕун бары уйгута, оҕолору иитии ийэттэн эрэ буолбакка, аҕаттан эмиэ улахан тутулуктаах. Аҕа тус холобура, кини ийэҕэ ытыктабыллаах сыһыана, төрөппүт эппиэтинэһин толоруута,  оҕону общество дьоһун гражданинын быһыытынан бэлэмнээһиҥҥэ улахан көмөлөөх.",
      "   Билиҥҥи уустук  олохпутугар аҕа киһи  ыллыктаах  сүбэтинэн-аматынан, өйүнэн-санаатынан дурда – хахха,  кэлэр кэнчээри ыччаты иитиигэ сүрүн күүс буолар. Аҕа киһи  үтүөхолобурунан уолаттарын  иитиитэ, күүс-көмөбуолуута, уол оҕоҕо   эр киһи хаачыстыбаларын  иҥэриигэ ордук суолталааҕа саарбаҕа суох. ",
      "Дьокуускай куорат 10 №-дээх «Туллукчаан» уһуйаан коллектива кэлэн иһэр аҕалар күннэрин көрсө араас дьаһаллары бэлэмниир. Ол курдук, «Мичээр»  бэлэмнэнии бөлөҕүн оҕолоро аҕакүнүгэр эрдэттэн бэлэмнэнэллэр. Мин бу бөлөххө  аҕаларын кытта биир дьарыктаах оҕолор бааларын бэлиэтии көрөбүн. Түгэнинэн сөп түбэһиннэрэн, кинлэртэн  кылгастык  ыйыталастым. Оҕолорбут ис сүрэхтэриттэн , маннык диэн кэпсээннээх буоллулар:",
      "Бурнашев Тимур: ",
      "«Мин сөбүлүүр дьарыгым дуобат. Миигин кытта дьиэбэр аҕам Дмитрий Иванович иллэҥ кэмигэр дуобаттыыр уонна дьарыктыыр. Кини уопсайынан спортка талааннаах, оҕо эрдэҕиттэн спорт элбэх көрүҥүнэн дьарыктанар. Быйыл иккиэн дуобакка уһуйааммыт чиэһин уокурукка уонна куоракка көмүскээтибит. Иккиэн бастакыбытын кыттан ситиһиилэннибит, онтон биһиги олус үөрэбит. Аҕам миигин нэдиэлэҕэ үстэ дуобат Киинигэр дьарыкка таһар. Мин бу дьарыкпын бырахпакка салҕыам, элбэх ситиһиилээх киһи буолуом»",
           "Сивцев Саша:",
      "«Мин аҕам курдук футболунан дьарыктанабын. Аҕам Вадим Васильевич бэйэтэ оскуола саҕаттан оонньоон саҕалаабыт. Билигин куорат уонна республика үрдүнэн ыытыллар күрэхтэргэ ситиһиилээхтик кыттар. Мин эмиэ футболунан интириэһиргээн саҕалаабыппар, аҕам миигин «Заря» диэн ааттаах мини-футбольнай кулуубка илдьибитэ. Манна мин 2019 с. олунньу ыйыттан саҕалаан нэдиэлэҕэ үстэ дьарыктанабын. Ситиһиилээхтик дьарыктанан, атын улахан куораттарга футболга күрэхтэһиигэ барыахпын баҕарабын. Улаатан баран аҕам уонна Криштиано Роналдо курдук күүстээх футболист буолуом!»  ",
      "Колодезникова Александрия: ",
      "«Мин кыра эрдэхпиттэн аҕам Михаил Прокопьевич уһанарын, араас сувенир эскиһын уруһуйдуурун, мас оноһуктары оҥорорун көрөөччүбүн. Аттыгар олорон араас мультик геройдарын уруһуйдуурбун, пластилинынан үтүктэрбин сөбүлүүбүн. Мин аҕам дизайнер үөрэхтээх, иккис идэтэ инженер-строитель. Билигин аҕам бэйэтин мастарыскыайыгар уһанар, дьоҥҥо маһынан дьиэ малын, хатыламмат оноһуктары оҥорор. Иллэҥ кэмигэр сувенирдары оҥорор. Куоракка ыраах дойдуттан кэлбит дьон аҕам оҥоһуктарын сөбүлээн,  бэлэх оҥостон бараллар. Мин уруһуйум табыллыбатаҕына,  аҕам миэхэ көрдөрөн биэрэр. Пластилинынан оҥоһуктарбын дьиэбэр мунньа сылдьабыт. Улааттахпына аҕабар көмөлөһүөм, уруһуйдуур дьарыкпын быраҕыам суоҕа.».",
      " Аҕалар оҕолорун бэйэлэрин таптыыр дьарыктарыгар уһуйуулара  барыбытын үөрдэр, ситиһиигэ сирдиир. Оҕолорбут барахсаттар аҕаларын үтүө холобур оҥостон, күннэтэ үүнэллэр-сайдаллар, ыра санааларын толорорго дьулуһаллар. ",
      " Түмүккэ, кэлэн иһэр аҕалар күннэринэн «Туллукчаан» уһуйаан аатыттан бары уолаттарбытыгар,  аҕаларбытыгар уонна эһэлэрбитигэр  истиҥ эҕэрдэбин тиэрдэн туран, чэгиэн доруобуйаны, үлэлэригэр ситиһиилэри, дьиэ – кэргэннэригэр дьолу-соргуну баҕарабын!",
      "Ааптар: РФ суруналыыстарын сойууһун чилиэнэ, РФ уопсай үөрэхтээһинин бочуоттаах үлэһитэ Попова Парасковья Ивановна-Тускулаана",
           " "
    ]
  },
  {
    "title": "«Чуораанчыктыын доҕордос, Кэскиллиин кэккэлэс» бырайыак салгыыта Чурапчы улууһун Одьулуун нэһилиэгэр буолла",
    "date": "13.03.2020",
    "url": "http://keskil14.ru/chuoraanchyktyyn-do-ordos-keskilliin-kekkeles-byrajyak-salgyyta-churapchy-uluu-un-oduluun-ne-ilieger-buolla/",
    "raw_text": [
      "Олус сэргэх тэрээһин Одьулуун нэһилиэгэр кулун  тутар 3 күнүгэр ыытылынна. Бырайыак автора –Э.К.Пекарскай аатынан  Игидэй орто оскуолатын саха тылын уонна литературатын учуутала Ефимова  Варвара Константиновна. Бырайыак быйыл төрдүс сылын тахсыылаахтык үлэлиир. Внеурочнай деятельностан саҕалаан, нэһилиэк администрациятыгар кииннэнэн, бүтүн нэһилиэги уонна дьиэ кэргэни кытта биир ситимҥэ үлэлээн кэллибит.",
      "Бастаан «Чуораанчыктыын доҕордос» диэн «Чуораанчык» сурунаал редакторын Жиркова Татьяна Ильиничнаны кытта саҕалаабыппыт. Быйыл кэҥээн Игидэй орто оскуолатын директора Дягилев И.И. ,бырайыак автора Ефимова В.К. уонна сэттис кылаастан «Сайдам» хаһыат суруналыыс оҕолоро: Варламова Аня, Иванова Марианна, Петрова Дайаана ыаллыы сытар Чурапчы улууһун Одьулуун нэһилиэгэр үлэлээн кэллибит.",
           "Программа быһыытынан сарсыарда 9 чаастан Одьулуун оскуолатыгар  тиийдибит. Дьокуускай куораттан  Н.Е.Мординов — Амма Аччыгыйын аатынан «Кэскил» оҕо бэчээтин кыһата тэбис тэҥҥэ баар буолла.",
           "Оскуола директора Афанасий Петрович Максимов коллективын кытта ааҥҥа үөрэ-көтө көрүстүлэр. Сүрдээх үчүгэй тулалыыр эйгэ үөскээтэ. Нэһилиэк баһылыга Людмила Васильевна Ефремова бэйэтинэн кэлэн тэрээһини иилээн-саҕалаан, ыалдьыттары көрсөн былааннаспыта, нэһилиэк уонна оскуола олох биир тыынынан тыына олороллорун бэлиэтэ.",
      "Одьулуун орто оскуолатын администрацията уонна нэһилиэк администрацията куолаан ааҕыы эйгэтигэр ылыстылар. Бэйэлэринэн көҕүлээн элбэх  оҕолоох ыалга «Кэскил», «Юность Севера» хаһыаты суруйтардылар.",
      "Бу күн күүстээх үлэ былаан быһыытынан аттарыллан барда. «Күнчээн» уһуйааҥҥа сырыттыбыт. Уһуйаан сэбиэдиссэйэ Старостина Татьяна Васильевна үлэ хаамыытын билиһиннэрдэ. Сахалыы сиэринэн саламааттаах алаадьынан ыалдьыттары күндүлээтилэр.",
      "Уһуйаан иитээччилэрэ: Ефимова Анна Семеновна, Карпова Сардаана Ивановна олус сэргэх, үчүгэй дьарыгы көрдөрдүлэр. Оҕолор билиилэрэ киэҥэ, иитээччилэр  сатабыллара үрдүгэ сөхтөрдө.",
           "Салгыы оҕолорго остуол оонньуута олус көхтөөхтүк ыытылынна. Коллекционердар выставкалара, о.д.а сонун үлэлэр выставкаҕа турбуттара кэрэхсэнэр. Оҕолор бары кыра чуораан тутан туран «Чуораанчык× гимнын толордулар.",
      "Төрөппүттэри кытта региональнай таһымнаах төгүрүк остуол ыытылынна. Кыттыыны ыллылар: «Кэскил», «Юность Севера» хаһыат, «Чуораанчык» сурунаал редакцията. Игидэй орто оскуолата (Таатта),  А.Е.Мординов аатынан Тааттатааҕы Лицей, Төлөйтөн»Кустук» уһуйаан, Уус -Алдан Кэптэнититтэн уһуйаан, Одьулуунтан «Күнчээн» уһуйаан, орто оскуола, нэһилиэк администрациятыттан, нэһилиэк төрөппүттэрэ.",
           "Нэһилиэк баһылыга Ефремова Людмила Васильевна уонна   Н.Е.Мординов -Амма Аччыгыйын аатынан «Кэскил» оҕо бэчээтин кыһатын директоры солбуйааччы Коврова Сардана Егоровна икки өттүттэн салгыы үлэлэһэргэ сөбүлэн түһэристилэр. Ол курдук, бэс ыйын 1 күнүгэр оҕо көмүскэлин күнүгэр оҕо ыһыаҕа ыытыллара былааннанар.",
      "Лоп курдук программа быһыытынан тэрээһиммитин түмүктээн, үөрэн-көтөн тарҕастыбыт.",
           "Ефимова Варвара Константиновна «Чуораанчыктыын доҕордос» бырайыак автора."
    ]
  },
  {
    "title": "Кулун тутар — Дьөһөгөй Айыы ыйа",
    "date": "04.03.2020",
    "url": "http://keskil14.ru/kulun-tutar-d-g-j-ajyy-yja/",
    "raw_text": [
      "Орто дойдуга кулун тутарга Дьөһөгөй Айыы суолтата улахан. Кулун  тутар  —  олоҥхо  айыллыытын  уонна  саха төрөөһүнүн  бэлиэтиир  кэм. Олоҥхолортон  бу ыйга   бухатыыр  ата ордук суолталанар. Ат —    бухатыыр   эрэллээх доҕоро, сүбэһитэ, миинэр миҥэтэ.",
      "Бу ыйга  Гавриил Васильевич  Ксенофонтов  «Эллэйаадатын»   болҕойобут. Тоҕо диэтэххэ, Айыы итэҕэлин   төрүттээбит  Эллэй Боотур олоҕо-дьаһаҕа, дьылҕата, төрүччүтэ  ойууланар.  Саха дьонугар  Эллэй Боотур   өбүгэ  киһи. Ол  туоһута — боотур диэн. Итэҕэл кистэлэҥ үөрэҕэр  боотуру  “патер, питри” дииллэр. «Праотец, духовный первопредок” суолтаҕа  итинник  этэллэр. Онон  боотуру  бухатыыр, сэрииһит  эрэ курдук  саныа суохтаахпыт. Кини  биһиэхэ итэҕэли, сиэрдээх  өйү-санааны  төрүттээбит  ытык  киһи  буолар.",
      " Төрүт үгэс. Сиэр-туом Дьөһөгөй Айыы",
      " Үһүс халлааҥҥа олорор айыы. Биир курдук эрээри, сэттэ дьүһүннээх. Сэттэ ини-бии буолан көстөр. Киһиэхэ олох- дьаһах төрдүн төрүттээбит. Үлэһит буоларга үөрэппит. Хоһуун үлэһити Дьөһөгөйтөн туттарыылаах дииллэр.",
      "Алгыһа",
      "Хоруу, хоруу, хоруу! Саханы саха оҥорон Сандаарыппыт, Киһини киһи оҥорон Килбэппит,",
      "Дьиэни дэлэтээччи, Күрүөнү уһатааччы, Алтан сэргэни анньааччы, Аал уоту уматааччы,",
      "Күн Дьөһөгөй Айыы Тойон, Бэттэх көрөн Мичик гын!",
      "Дом.",
      "Ойуута: сылгы.",
           "Айыы санааҕа бу ойуу үлэһит буолууну, олоҕу бэйэ оҥостор кыаҕын көрдөрөр бэлиэ.",
      "Тускулуур тыла: Хоруу! Айыы санааҕа бу тыл баары барытын түм диэн суолталаах. Хоруу диэтэххэ, атыыр сылгы үөрүн биир сиргэ түмэр.",
      ""
    ]
  },
  {
    "title": "В Вилюйске прошла  декада, посвященная Почетному редактору газет “Кэскил” , “Юность Севера”  Нине  Протопоповой",
    "date": "28.02.2020",
    "url": "http://keskil14.ru/v-vilyujske-proshla-dekada-posvyashhennaya-pochetnomu-redaktoru-gazet-keskil-yunost-severa-nine-protopopovoj/",
    "raw_text": [
      "В Вилюйском улусе прошла  декада, посвященная общественному деятелю, старейшему журналисту, Почетному редактору газет “Кэскил” (“Бэлэм буол”), “Юность Севера” (“Будь готовь”)  Нине Иннокентьевне Протопоповой. В Интеллектуально–творческом центре «Кэскил» им.Н.И. Протопоповой ежегодно отмечают ее день рождения, но в этом году впервые этот день прошел с таким размахом. В течение декады прошли тематические классные часы, улусный диктант, конкурс эссе «Мой кумир в журналистике», чемпионат по мультимедийной журналистике.",
      "17 февраля с целью популяризации мультимедийной журналистики в формате лонгрид прошел I улусный чемпионат среди пресс–центров улуса. Нужно отметить, что опытных в этом деле команд было мало. Но, все же, с целью попробовать себя в новом деле  другие школы тоже не остались в стороне.  Всего в чемпионате приняло участие 7 команд. В итоге 3 место заняла команда юнкорпоста “Көмүс бөрүө” Баппагаинской СОШ, 2 место – команда пресс–центра “Ориентир” ВСОШ № 1 и победила команда медиа – центра “Репортер” ИТЦ “Кэскил”.",
           " В конкурсе эссе  «Мой кумир в журналистике» 1 место заняли учащиеся 10 класса ВСОШ №1 Ангелина Дедюкина и ученица 9 класса ВСОШ №2 Альбина Дмитриева. Призерами стали учащиеся 11 класса Евгения Тимофеева и  Иванна Майорова из 9 класса Хампинской СОШ.",
      "18 февраля, в день рождения Н.И. Протопоповой, почетными гостями стали Ольга Семенова, директор детского издательства “Кэскил” им.Н.Е. Мординова-Амма Аччыгыйа и Татьяна Чьямова, редактор отдела трансформации и цифровизации. День начался с возложения цветов у мемориальной доски Н.И. Протопоповой.",
      "Далее юнкорпосты приняли участие в конкурсе визиток, в смотре – выставке. 1 место в конкурсе визиток заняла команда юнкорпоста “Көмүс бөрүө” Баппагаинской СОШ, 2 место – команда пресс–центра “Ориентир” ВСОШ №1, 3 место – команда юнкорпоста “Нуклеус” Мастахской СОШ. В смотре–выставке 1 место занял пресс–центр “Ориентир” ВСОШ №1, 2 место — юнкорпост “Көмүс бөрүө” Баппагаинской СОШ, 3 место – медиа–центр “Репортер” ИТЦ “Кэскил”.",
           "День для юнкоров продолжился увлекательной квест–игрой  “Страна Юнкория”. Здесь 1 место заняла опять  команда юнкорпоста “Көмүс бөрүө” Баппагаинской СОШ, 2 место – команда юнкорпоста “Ньургуһун” Хампинской СОШ и 3 место – младшая команда пресс–центра «Ориентир» ВСОШ № 1. А для взрослых Ольга Семенова и Татьяна Чьямова провели проектную сессию, в ней приняли также участие и юнкоры – лидеры.",
           "Кульминацией дня стало подведение итогов конкурса «Рекорды Кэскил».  Предыстория этого конкурса такова: Нина Иннокентьевна Протопопова проработала главным редактором газет “Кэскил” (“Бэлэм буол”), “Юность Севера” (“Будь готовь”)   более 50 лет и была внесена в Книгу рекордов России. В память об этом Детское издательство «Кэскил» в 2014 году провел республиканский конкурс «Рекорды Кэскил». Кстати, тогда наш «Репортер» победил в номинации «Самый большой тираж детской газеты».",
           "В нашем конкурсе «Рекорды Кэскил» установлены следующие результаты:",
      "Все победители конкурса награждены Грамотой Детского издательства “Кэскил” и ценными призами. Спонсорами выступили Детское издательство “Кэскил”, редакция “Олох суола”, Вилюйское УУО, ИТЦ “Кэскил”. В заключении дня было подписано Соглашение о сотрудничестве между Детским издательством “Кэскил” им.Н.Е. Мординова-Амма Аччыгыйа и ИТЦ “Кэскил” им.Н.И. Протопоповой.",
      "  ",
      "Неделя прошла очень насыщенно и весело. Было бы неплохо встречаться с друг другом почаще и делиться опытом. Желаю всем юнкорам работать, участвовать в таких мероприятиях и добиваться успехов!",
      "Автор: Руслана АНИСИМОВА,  юнкор медиа – центра “Репортер” ИТЦ “Кэскил” им.Н.И. Протопоповой.",
      "г. Вилюйск"
    ]
  },
  {
    "title": "В.П.Ларионов аатынан Майа оскуолатыгар куруолугу, перепелканы, индюгу иитэллэр",
    "date": "28.02.2020",
    "url": "http://keskil14.ru/v-p-larionov-aatynan-maja-oskuolatygar-kuruolugu-perepelkany-indyugu-iiteller/",
    "raw_text": [
      "Академик В.П.Ларионов аатынан Майа орто оскуолатыгар билиҥҥи тэтимнээх олоххо тус миэстэтин булунан, тыа сиригэр олорон,  үлэлиир-хамсыыр сатабыллаах, булугас өйдөөх оҕону иитэн таһаарыыга улахан болҕомто ууруллар.  Агротехнологическай, политехническай хайысханан үлэлиир бизнес-инкубатордаах оскуолабытыгар үөрэнээччилэр эбии дьарыкка, куруһуокка, лааҕырдарга үүнээйини олордорго, хаһаайыстыбаны көрөргө-истэргэ үөрэнэбит. Мүөттээх ыҥырыаны, араас көтөрү, куруолугу иитэбит, оҕуруот аһын үүннэрэбит, хортуоппуйу олордобут. Эмтээх отунан утах оҥорон күндүлүүр фитобардаахпыт. ",
      "Куруолуктары, перепелкалары, индюктары, араас боруодалаах кустары иитэбит,  бука бары сөбүлээн, интэриэһиргээн, күннэтэ киирэн көрөбүт.  Бу хаһаайыстыбаны оскуолабыт агро-блогун үлэһитэ Ирина Карпова, үөрэнээччилэри кытта, көрөр-истэр. Уопсайа, «Бороҥ великан» уонна «Калифорнийскай» боруодалаах 20 улахан куруолуктаахпыт. Билигин халлаан сылыйан, төрүүр-ууһуур кэмнэрэ саҕаланна. Икки куруолук номнуо оҕолонон, киһи эрэ таптыы көрөр, түү мээчик курдук, 10 кырачаан куруолуктаахпыт. Төрүүллэригэр түүлэрин үргэнэн уйа оҥостоллор, оҕолорун эмнэрэн улаатыннараллар. Оҕо куруолуктары анал комбикормунан аһатабыт.",
      "Перепелкаларбыт уонна индюктарбыт күн аайы сымыыттыыллар. Ону оскуолабыт инкубаторыгар таһааттарабыт, ордубутун нэһилиэнньэҕэ атыылыыбыт. Инкубаторга   сымыыттарбытын кэчигирэччи уурабыт уонна күнүстэри-түүннэри 37 сылаас температураны тутан туруорабыт. Күн аайы  кэтиибит-маныыбыт.  Күүтүүлээх күммүт үүнэн, перепелкабыт сымыыта  16, индюк  28 күнүнэн тэстэн, кырачаан көтөрдөр күн сирин көрөллөр. Оччоҕо  бука бары олус да үөрэбит! Ол эрээри элбэх буолан саба түспэппит. Тоҕо диэтэргит, сымыыттан саҥа тахсыбыт көтөр олус куттас буолар. Кырачаан индюктары уонна перепелкалары анал уйаҕа уган иитэбит.  Перепелкаларбыт “Фараон” аҥаардаах боруодалаахтар, билигин, уопсайа, 60 кэриҥэ перепелка оҕото баар.",
      " Кустарбыт араас боруодалаахтар – “Каюга”, “Хаки-кемпбелл”, “Башкирка”, “Бегунок”. Төһө да араас боруодалаах буоллаллар, бука бары олус иллээхтик-эйэлээхтик ыаллаһан олороллор.",
      "Быйыл күһүн саҥа дьукаахтаммыттара. Бу хаас биһиэхэ кэлбит остуоруйатын 2-с  кылаас үөрэнээччитэ Амелия Карпова сэһэргиэҕэ: — Бу күһүн биһиги оскуолабытыгар бааһырбыт хааһы аҕалбыттара. Быһыытынан-таһаатынан чинчийэн көрбүппүт, «Пискулька» диэн хаас эбит. Аҕалалларыгар кыната тостон баран, сап саҕаттан иҥнэн сылдьар этэ. Доруобуйатын туруга олох мөлтөҕө, хараҕын нэһиилэ кыламнатан көрөрө. Бэтэринээр көрөн баран, кынатын быспыта уонна бааһын эмтээбитэ. Билигин ол “пискулькабыт” атын кустары кытта ыаллаһан олорор, үчүгэй туруктаах. Мин дьиикэй хаас бу көрүҥүн туһунан чинчийэр үлэ суруйан,  «Инникигэ хардыы» кэмпириэнсийэҕэ ситиһиилээхтик кыттыбытым.",
      "  Көтөрдөрбүт бука бары анал комбикормунан аһыыллар уонна эбиэс күөх үүнээйи отун сииллэр. Бу  үүнээйини өссө, салгыны ыраастыыр диэн, оскуолабытыгар үүннэрэбит.  Онтон ситэн саһаран эрдэҕинэ быһан,  көтөрдөргө, перепелкаларга күндүлүүбүт. Эбиэс ото  битэмииннээх, көтөрдөр уҥуохтара кытаатарыгар, сымыыттарын хаачыстыбата тупсарыгар олус туһалаах.",
      "Бу курдук, биһиги оскуолабытыгар олус элбэххэ үөрэнэбит.  Иитэр   көтөрдөрдөрүбүтүн, кыылларбытын олус таптыыбыт!",
      "Ааптардар: Саина Никитина, Айыллаана Кириллина, «Мэҥэбил» пресс-киин.",
      "Мэҥэ-Хаҥалас."
    ]
  },
  {
    "title": "Камила Калачева: Саха КВН-ҥа өссө да оонньуом",
    "date": "20.02.2020",
    "url": "http://keskil14.ru/kamila-kalacheva-saha-kvn-a-ss-da-oonnuom/",
    "raw_text": [
      " Калачева Камила — Саха КВН «Мааркыс» хамаандатын биир тутаах оонньооччута. 2019 сыл алтынньытыгар региональнай лигаҕа “Мисс Квн” үрдүк аатын ылбыта. Кини Нам улууһун Хатыҥ-Арыы оскуолатын 8-с кылааһын үөрэнээччитэ. Билигин «Саха КВН» республиканскай лигатыгар кыттаары бэлэмнэнэ сылдьар.",
      "Камила “Ылдьаа ыччаттара” уопсастыбаннай түмсүү чилиэнэ. Кини ордук “Саха КВН” оонньуутугар кыттарын сөбүлүүр. Номнуо улахан ситиһиилээх.",
      "— Камила, эйигин чугас дьонуҥ ким диэн ааттыылларый?",
      "— Калач дииллэр. Бастаан чугас доҕотторум итинник ааттаабыттара, билигин бары иннэ диэн ыҥыраллар.",
      " — Тоҕо инник диэн ааттыылларый?",
      "—  Миигин бастаан “Айар кут Голливуд” лааҕырга итинник диэн сүрэхтээбиттэрэ. Баһаатайым, учууталым уонна салайааччым — Михаил Михайлович (Мисээкэ) ити ааты биэрбитэ.",
      " —  Хаһааҥҥыттан КВНынан дьарыктанаҕын?",
      "— КВНы кытары иллэрээ сыл “Айар-Кут Голливуд” лааҕырга билсибитим. Ити дьарыкпын бырахпатаҕым уонна быраҕыам да суоҕа дии саныыбын. Билигин “Мааркыс” хамаандаҕа оонньуу сылдьабын.",
      " — Хамаандаҕа хайдах киирбитин туһунан кыратык кэпсиэҥ дуо?",
      "— Мин урут Нам 1-кы нүөмэрдээх оскуолатыгар үөрэнэр этим, Хатыҥ-Арыы оскуолатыгар  киириэхпин олус баҕарар этим. Ити улахан баҕа санаам туолбута. “Айар-Кут Голливуд” лааҕырга бэйэбин КВН-ҥа үчүгэйдик көрдөрөммүн «Мааркыс» КВН хамаандатыгар талыллыбытым.",
      "— КВН-ҥа оонньуур киһиэхэ ханнык хаачыстыбалар баар буолуохтаахтарый?",
      "— Мин санаабар, кини бэйэтигэр эрэллээх, күүстээх санаалаах уонна сүрүнэ көрдөөх-нардаах, көрүдьүөстээх, нууччалыы эттэххэ, юмордаах буолуохтаах.",
           "— Биһиги билэрбитинэн, «Мааркыс» хамаанда улуустааҕы түһүмэххэ 2-с миэстэни ылбыта. Эһиги онтон санааҕыт түспүтэ дуо? Эбэтэр төттөрүтүн кыайыыга дьулуур үөскээбитэ дуу?",
      "— Биһиги төттөрүтүн кыайыыга өссө күүскэ кыһаллан барбыппыт. Иккис буолбуппутугар кыра кыһыы баара. Ол эрээри региональнайга биһиги хамаандабыт бастаабыта, онтон улууска бастаабыт Нам 2-с №-дээх оскуолатын хамаандата иккис буолбута. Бу күрэххэ уон хамаанда кыттыбыта. Муус устар 9 күнүгэр республиканскай түһүмэххэ бараары бэлэмнэнэ сылдьабыт.",
      "— Эн сыанаҕа тахсыаҥ иннинэ төһө долгуйаҕын? ",
      "—  Олус күүскэ долгуйбутум, тоҕо диэтэххэ бу мин хамаанда туһугар бастакы улахан сыанаҕа тахсыым этэ.",
           " — “Мисс КВН” аатын ылбыккар төһө соһуйбуккунуй?",
      "—  Мин ааппын эппиттэригэр олус соһуйбутум. Бастаан долгуйаммын истибэккэ да хаалбытым. Ол эрээри испэр мин буолуом диэн эрэнэрим.  Кыайбытым кэннэ бары миигин эҕэрдэлээн барбыттара. Бу түгэни хаһан да умнуом суоҕа.",
      "Кэпсэттилэр: Сандаара Овчинникова, Нарыйаана Калачева"
    ]
  },
  {
    "title": "«Һ»,»Ө»,»Ҕ»,»Ү»,»Ҥ» на ВДНХ и в национальном костюме по Москве",
    "date": "13.02.2020",
    "url": "http://keskil14.ru/na-vdnh-i-v-natsionalnom-kostyume-po-moskve/",
    "raw_text": [
      "Начальник Верхневилюйского управления образования Спиридон Борбуев  в своем Инстаграм поздравил с Днем якутского языка и письменности и опубликовал свое фото в якутском национальном костюме,  который он с гордостью носил по Москве.",
      "А учительница якутского языка и литературы, руководитель юнкорпоста  Боронукской школы Верхоянского улуса Акулина Стручкова поделилась новостью, что на ВДНХ на интерактивной стене, где изображены буквы национальных алфавитов, нашла свои родные буквы  якутского языка  «Һ», «Ө», «Ҕ», «Ү», «Ҥ»."
    ]
  },
  {
    "title": "Тохсунньу ый — Таҥха, Дьылҕа",
    "date": "17.01.2020",
    "url": "http://keskil14.ru/tohsunnu-yj-ta-ha-dyl-a/",
    "raw_text": [
      "Орто дойдуга тохсунньу ыйга Таҥха, Дьылҕа суолтата улахан. Таҥха, Дьылҕа диэн сэттис халлаан айыылара. Бу айыылары Билии халлаанын айыылара диибит. Сэттэлии дьүһүннээхтэр. Сэттэ ини-бии буолан көстөллөр. Билии төрдө буолбуттар. Киһи сэттэ ойбонун арыйаллар. Таҥха кэмигэр киһи тус баҕатын уонна өйүн-санаатын сааһыланар. Таҥха Хаан ону наардыыр. Киһи дьылҕатыгар бу олус дьайар. Дьылҕа хайдах салаллара Таҥхаттан тутулуктаах. Таҥха кэмигэр киһи ийэ кута уһуктар. Таҥхаҕа абааһыны, үөрү ыҥырар аньыы.",
      "Алгыһа",
      "Туску, Туску, Туску!",
      "Кэскили тэрийээччи,",
      "Төлкөнү түһэрээччи,",
      "Таҥхаһыт Таҥха Хаан Тойон,",
      "Дьылҕаһыт Дьылҕа Хаан Тойон",
      "Бэттэх көрөн",
      "Мичик гыныҥ!",
      "Дом.",
      "Билии халлаанын ойуута: орто күөрчэх – көҕүөр ойуу.",
           "Айыы санааҕа билии түмүллүүтүн көрдөрөр бэлиэ.",
      "Билии халлаанын сүрүннүүр тыла: Туску!",
      "Айыы санааҕа туску диэн тыл билиигэ-көрүүгэ туһаайар суолталаах.",
      " "
    ]
  },
  {
    "title": "Чуораанчык, Вольтик, Килиэпчээн саҥа дьыллааҕы эҕэрдэлэрэ",
    "date": "27.12.2019",
    "url": "http://keskil14.ru/chuoraanchyk-voltik-kiliepcheen-sa-a-dyllaa-y-e-erdelere/",
    "raw_text": [
      "Күндү доҕотторбутун, кэлэн иһэр 2020 сылынан эҕэрдэлиибит!",
      "Кэлэр сыл ситиһиилээх буоллун.  Сатабылгытын, дьоҕургутун таба тайанан, саҥаттан саҥа үктэллэри дабайыҥ! Сурунаалы, хаһыаты, кинигэни кытта бииргэ сылдьыҥҥыт, үүнэн-үрдээҥ иһин.",
                ""
    ]
  },
  {
    "title": "Оҕо саас ырыата: «Маҥнайгы хаар»",
    "date": "26.12.2019",
    "url": "http://keskil14.ru/o-o-saas-yryata-ma-najgy-haar/",
    "raw_text": [
      "Степан Тимофеев тыллара,  Захар Винокуров музыката,  Гаврил Мальцев аранжировката, “Хатыҥчаан” студия, Аппааны, Нам.",
           "Ыл, көр түннүгүнэн,",
      "Маҥан үрүмэччилэр",
      "Тэлгэһэҕэ, кэлэ-кэлэ,",
      "Тэлбээриһэн түһэллэр.",
      "Үктүүр сир ордубата,",
      "Үп-үрүҥ тэлгэһэбит.",
      "Үрүмэччи буолбатах,",
      "Ити хаар түһэр эбит.",
      "Олус кэрэ кэм иһэр,",
      "Ол иһин ити хаардыыр.",
      "Хаарыан кыһын дьэ кэллэ.",
      "Хаҥкылыын, хайыһардыын."
    ]
  },
  {
    "title": "Фестиваль «Тоҕус түүр оонньуута» по древнетюрским играм",
    "date": "19.12.2019",
    "url": "http://keskil14.ru/festival-to-us-t-r-oonnuuta-po-drevnetyurskim-igram/",
    "raw_text": [
      "С 10 по 12 декабря, в спортивном комплексе «Модун» прошел открытый республиканский фестиваль по древним тюркским играм «Тоҕус түүр оонньуута», посвященный Году консолидации в Республике Саха (Якутия). Участие в этом фестивале, кроме ребят из школ и районов нашей республики и г. Якутска, приняли спортсмены из Казахстана, Киргизии и Республики Алтай. ",
           "Организаторами фестиваля выступили отделение подготовки спортивного резерва ГБУ РС(Я) “РЦНВС им. В. Манчаары” и Фонд содействия развитию национальных видов спорта РС(Я) при поддержке ”НО “Целевой фонд будущих поколений РС(Я)”. Всего приняло участие 232 спортсмена из 24 команд. ",
           "Спортсмены из Казахстана, Киргизии и Республики Алтай  не только соревновались с местными ребятами, наши гости также провели мастер-классы по своим народным традиционным играм для тренеров и преподавателей, а также для любителей национальных настольных игр, что вызвало большой интерес.",
           "В первый день были проведены показательные выступления и мастер-классы, в последующие два дня участники соревновались в десяти древних тюркских играх – “биэс асык”, “тутум эргиир”, “ойбонтон уулааһын”, “кириэс тэбии”, “кырынаастыыр”, “мохсуо”, “былыргылыы хабылык”, ”былыргылыы хаамыска”, “тогуз коргоол – тогыз кумалак” и “алтай шатра”. Все чемпионы и призеры были награждены памятными медалями и грамотами.",
           "Оля Коротких, Сандаара Семенова, Марат Ляшеев и Сарыал Романов награждены путевками на участие в международном турнире по тюркским интеллектуальным играм «Кубок Азии» который пройдет с 1 по 7 марта 2020 г. в г. Кызыл Орда, Казахстан.",
      " Источник: Целевой фонд будущих поколений."
    ]
  },
  {
    "title": "Остуоруйа дойдута: Уон икки ый",
    "date": "18.12.2019",
    "url": "http://keskil14.ru/ostuoruja-dojduta-uon-ikki-yj/",
    "raw_text": [
      "Чуораанчык уол саҥа дьыллааҕы остуоруйатын көрүҥ, сэргээҥ. YouTube ханаалбытыгар сурутуҥ.",
      ""
    ]
  },
  {
    "title": "Уус-Алдаҥҥа «Кэскил» оҕо кыһата ыалдьыттаата",
    "date": "06.12.2019",
    "url": "http://keskil14.ru/keskil-o-o-becheetin-ky-ata-uus-alda-a-yaldyttaata/",
    "raw_text": [
      "Бороҕон нэһилиэгэр «Кэскил» оҕо бэчээтин кыһатын күнэ бэрт сэргэхтик буолан ааста. Хаһыат үлэһиттэрэ Мүрүтээҕи уолаттар гимназияларыгар, 1-кы нүөмэрдээх оскуолаҕа, «Өркөн» оҕо эбии дьарыгын киинигэр оҕолордуун көрсүстүлэр, маастар-кылаастары ыыттылар.",
                          "Кыайыылаахтарга өйдөбүнньүк бэлэх туттардыбыт. Кинилэр үлэлэрин сотору биһиги хаһыаппыт балаһаларыгар ааҕыаххыт.",
           "«Чуораанчык» сурунаал сүрүннүүр эрэдээктэрэ Т.И.Жиркова «Мүрүчээнэ», «Сардаана», «Мичил» биэбэйиктэргэ сылдьан, иитээччилэр бырайыактарын, «Чуоранчык брошката» айар куонкуруһу көрдө, сыаналаата.",
           "Аҕыс нэһилиэк иитээччилэрэ кэлэн, үөрүйэхтэрин атастастылар, үлэ торумун кэпсэттилэр. Кырачаан доҕотторбут поэт И.В.Мигалкин хоһооннорун доргуччу этэн, кини айымньыларынан чаҕылхай уруһуйдары көрдөрөн, сүргэбитин көтөхтүлэр.",
           "Оҕо ааҕыытын туһунан төгүрүк остуол киэҥ хабааннаахтык ыытылынна. Улуус үөрэҕин салалтатыттан Д.И.Жирков, культура управлениетыттан Л.С.Павлова, Бороҕон нэһилиэгин Тумул бөһүөлэгин модельнай библиотекатын сэбиэдиссэйэ С.А.Прудецкая, улуустааҕы оҕо ыччат Дьиэ кэргэнинэн ааҕыы киинин сэбиэдиссэйэ В.А.Портнягина, кииннэммит библиотека тиһигин директора В.Н.Окоемова, «Уолан» гимназия директоры научнай үлэҕэ солбуйааччыта Н.В. Бурцева, педагогическай үлэ бэтэрээнэ Т.И.Алексеева үлэҕэ опыттарын, санааларын үлэһиннилэр. Оскуола, эбии үөрэхтээһин киинин салайааччылларын кытта бииргэ үлэлэһиигэ сөбүлэҥ түһэристибит.",
           "Ону сэргэ оҕо ааҕыытыгар кыһаллар айар куттаах дьоммут народнай поэт И.В.Мигалкин, «Полярная звезда» сурунаал сүрүн эрэдээктэрэ В.С.Доллонов барсан, нэһилиэнньэни кытта көрсөн, дьон санаатын өрө көтөҕөн дириҥ ис хоһоонноох кэпсэтиини таһаардылар.",
      "Уус-Алдантан төрүттээх суруналыыстар Николай Кривошапкин, Яна Байгожаева, Иван Ушницкай, Саргылаана Данилова, Данил Макеев, Жанна Леонтьева, Анна Жиркова оҕолорго хаһыат, сурунаал сурутуутун бэлэхтээтилэр. Ону сэргэ улуус баһылыга элбэх оҕолоох ыалларга сурутууга аһымал акцияны саҕалаабытыттан олус үөрдүбүт, олохтоох дьон өйүө диэн эрэнэбит. Бу күн почта үлэһитэ кэлэн, миэстэтигэр тута «Кэскил» оҕо бэчээтин кыһатын хаьыаттарыгар, сурунаалларыгар сурутуу тэрийдэ.",
           " Мария Иванова",
      "Фото: Василий Пак"
    ]
  },
  {
    "title": "Ахсынньы — Билгэ Хаан ыйа.",
    "date": "02.12.2019",
    "url": "http://keskil14.ru/ahsynny-bilge-haan-yja/",
    "raw_text": [
      " Бу бүтэй кэм төрдүс ыйа. Аата ахсынньы.  Аан дойду аҕыс иитэ-саҕата диэни бэлиэтиир. Хотугу сахалар күн киирэр ыйа диэн ааттыыллар. Таҥха сэттис биһигэ буолар.",
      "Олуга:",
      "Олоҥхоттон бу ыйга айаны ойуулааһын киирэр. Айыы бухатыырын айана тургутуулаах буолар. Ити тургутууну ааспыт эрэ киһи олоҕу көмүскүүр кыахтанар.",
      "Айымньыта:",
      "«Аан дойду айыллыбыт ырыата» — ахсынньы ытык айымньыта. Бу ырыаны 1938 сыллаахха Мария Николаевна Андросова-Ионова тылыттан Георгий Устинович Гермогенов – Эргис суруйбута. Аан дойду хайдах айыллыбыта Айыы үөрэҕэр олоҕуран хоһуллар. Билгэ Хаан туһунан эбии ааҕыыга : “Айыы суола” (2002. С. 119 -131), “Билии айыытын силигэ”.",
      "Бэлиэлэрэ:",
      "1.Айыыта: Билгэ Хаан. Иччитэ: Айыы Намыһын удаҕаннар. Аан Даан уол. 2.Ойуута: кыра күөрчэх. 3.Суолтата: билиилээх олох. 4. Тыла: лох. 5. Сулуһа: Хаҥха. 6.Бухатыыра: Бэриэт Бэргэн. Куота: Дьалыстай Куо. 7. Мала: хабылык. 8.Тыаһа: чаҕаан. 9.Үүнээйитэ: сиһик. 10.Көтөрө: улар. 11.Кыыла: киис. 12.Аһа: алаадьы.",
      "Алгыһа (Билгэ Хааҥҥа хайыһыы)",
      "Лох, лох, лох! Билиини биэрээччи, Өйү үксэтээччи, Кулгааҕы тобулааччы, Хараҕы арыйааччы, Сайаҕас санаалааччы, Ичээн эттээччи, Этитиини төрүттээччи, Түмүгү сүөрээччи, Бэлиэни этээччи, Сиби сэрэйтэрээччи, Үөрэх төрдө, Билии баһа, Билгэһит Билгэ Хаан, Бэттэх көрөн Мичик гын ! Дом.",
      "Суолтата:",
      "Ахсынньыга күн кыһыҥҥы туруута – Аан Даан буолар. Дьон үксэ дьиэтигэр олорор. Бу кэмҥэ сэһэргэһии, остуол оонньуута дэлэйэр. Өйү уһугуннарар айыы – Билгэ Хаан чугаһыыр.",
      "Дьыл хаамыытын ааҕыы:",
      "Ахсынньы бэс ыйын кытта атахтаһар. Ахсынньыга хаар, тыал буоллаҕына, бэс ыйа хаһыҥнаах диэн сылыктыыллар. Түүмэхтээх буоллаҕына, өҥ сыл битэ дииллэр. Ахсынньы бүтүүтэ сис былыт кэлэр.",
      "Таҥхата:",
      "Ахсынньы – таҥха сэттис биһигэ буолар. Ахсынньыга төрөөбүт киһи тыына ити биһиккэ түһэр. Кини майгыта: — кыахтаах, — иһирэх, -күттүөннээх, -ньургун, -хабааннаах, —хараанньыт (харанымтыа), — оттомноох, — сымса, — дьороҕой, -сайдам.",
      "Үгэһэ:",
      "2-3 күнэ. Билгэ Хааны түһүлгэҕэ олордуу. 12 күнэ. Түбү киллэрии. 19 күнэ. Күн кыһыҥҥы туруута — Аан Даан саҕаланыыта. 21 күн. Айыы Намыһыннары таарытыы. 25 күн.Күн иэҕиллиитэ.",
      "Туомнара:",
           "Билгэ Хааны олордуу. Билгэ Хааны түһүлгэҕэ олордон баран, Айыы дьиэтэ билиини көҕүлүүр алгыһы тарҕатар. Түбү киллэрии. 14 саастаах оҕоҕо ананар. Айыы Намыһыннары таарытыы. Айыы сэттэ удаҕан иччитэ. Кинилэргэ анаан өрөгөй ырыа ылланар.",
      "Эйгэлэрэ:",
      "Ахсынньы айыыта – Билгэ Хаан. Бу ыйга сэһэн, оонньуу, дьылдьыт диэн эйгэлэр сөп түбэһэллэр. Билгэ Хаан мөһүлгэҕэ бэлиэтэнэр сыллара: 1996, 2008, 2020, 2032, 2044, 2056 уо.д.а. Сэһэн төрдө — Сээркээн Сэһэн. Киниттэн үөрэнэн сэһэннэр баар буолбуттар. Эрдэтээҥи сэһэннэр биир бастыҥнара — Сэһэн Ардьакыап . Оонньуу. Саха оонньууларыттан биир киэҥник тарҕаммыта остуол оонньуута. Бу оонньуу хараҕы, хамсаныыны уонна өйү сайыннарар. Оонньуу төрдүнэн Иэйэхсит балта Аан Алахчын оҕолоро Ойуу-бичик оҕолор ааҕыллаллар. Дьылдьыт. Бу төрдө — Сээркээн Сэһэн. Киниттэн саҕалаан дьылдьыттар диэн күнү-дьылы кэтиир дьон баар буолбут.",
      "Түс киһитэ:",
      "Ахсынньы түс киһитинэн Сэһэн Ардьакыап ааҕыллар.Кини бэйэтин кэмигэр нуучча ыраахтааҕытыгар баран, саха кэскилин быһаарсыбыта.",
      "Төрдө:",
      "Түөрт-биэс тыһыынча сыллааҕыта шумердар Билгэ диэни билинэллэрэ. Өлбөт мэҥэ уута диэн өйдөбүллээхтэрэ.Кинилэр күнү-ыйы кэтииллэрэ, ол түмүгэр нэдиэлэни ааҕыы, астрология үөскээбиттэрэ.Бу былыргы итэҕэл Айыы үөрэҕин биир төрдүнэн ааҕыллар.",
      "Ааттара:",
      "1,2 – Добун, Саргылаана. 3,4 – Сүргэн, Санаайа. 5,6 – Таман, Кэрэчээнэ. 7, 8 – Барылан, Туймаада. 9,10 – Эрэл, Айыына. 11,12 – Аман, Кэскилээнэ. 13,14 – Тускун, Ньургуйаана. 15,16 – Талбан, Хаачылаана. 17,18 – Мургун, Сайдыына. 19,20 – Дабаан, Намыына. 21,22 – Түмэн, Сахаайа. 23,24 – Дьулуур, Айталыына. 25,26 – Сайдам, Туйгууна. 27,28 – Тургун, Алгыстаана. 29,30 – Саргын, Күбэйэ. 31 – Айастаан, Күндүүнэ.",
           "Ааптар: Анатолий Николаевич Павлов -Дабыл"
    ]
  },
  {
    "title": "Чуораанчык уоттаах брелога",
    "date": "28.11.2019",
    "url": "http://keskil14.ru/chuoraanchyk-uottaah-breloga/",
    "raw_text": [
      "Чуораанчык билии-көрүү аартыгын дабайарга көмөлөһөр, үтүөҕэ, кэрэҕэ уһуйар үтүө доҕоруҥ. ⠀",
      "Кини уоттаах брелогун оҕолор олус сэргииллэр.",
      "⠀",
      "Чуораанчыктыын доҕордос!"
    ]
  },
  {
    "title": "Оҕону иитиигэ олоҥхо оруола сөҕүмэр",
    "date": "27.11.2019",
    "url": "http://keskil14.ru/o-onu-iitiige-olo-ho-oruola-s-mer/",
    "raw_text": [
      "Бу күннэргэ биһиги республикабытыгар олоҥхо декадата ыытылла турар. Үөһээ Бүлүү улууһун Ороһутааҕы К.С.Чиряев аатынан норуот педагогикатын түмэлин методиһа Валентина Осипова оҕону иитиигэ олоҥхо суолтатын кэпсиир. Эпоска ойууланар олох — сайылыкка баар диэн санаатын үллэстэр.",
      "Олоҥхо, киһи — аймах духовнай баайын биир чыпчаала: «Ханна да буолбатах манна эрэ» саха норуотугар төгүрүк, алааска, сирэй оһох иннигэр айыллыбыта, үөскээбитэ. Ол эрэн билигин ол алаастарбыт үгүстэрэ иччитэхсийэн тулаайахсыйан тураллара наһаа үгүс. Киһи — аймах сайдыыны батыһан куораттарга түмүстэ. Ол туох да  куһаҕана суох эрээри, саха төрүт олоҕун кытта куорат олоҕо хайдах да дьүөрэлэһэр кыаҕа суох. Эдэр дьон сайдар — үүнэр саастарыгар олох ирдэбилинэн киэҥ сиргэ талаһаллара, олох үчүгэйин, бастыҥын батыһаллара омнуоланыан сатаммат.  Олоҥхо тутулунан, омун төлөн киирсиитин түмүгэр хайаан да да Кэрэ кыайар өрөгөйдүүр! Кэрэни кэрэһэлиир, норуотун туһугар Кэрэ кыыс туһугар дуолан, омуннаах охсуһууну көрсөн,уоту – ууну ортотунан сылдьыбыт Орто дойу бухатыыра кыайыылаах тахсар! Төрүт буоругар аҥаат -муҥаат алааһыгар төннөр!",
                "Олоҥхо уонна олох. Олох биирдэр дии саныыбын. Сахалар киһи күн устата уонунан моһолу ааһа көтөн олох олорор дииллэр. Оччоҕо Олох Олоҥхоттон туох уратылааҕый? Олоҥхо саха тылынан айыллыбыта. Сахалыы саха олоҕунан. Билигин дьиҥнээх саха олоҕо тыа сиригэр чуолаан -сайылыкка баар. Мин бэйэм сайылыктаахпын ол иһин ити курдук бигэтик этэбин.",
      "Төрүт өбүгэ дьоммут сүөһү – сылгы ииттэн, булт бултаан сайынын куйааска буһан, кыһынын тымныыга тоҥон, аарыма кыыллары кыайан, минньигэс амтаннаах аһы аһаан олорон аастахтара. Кистэл буолбатах биһиги саастаах дьон оҕолорбутун тыа сирин хаһаайына буол диэн ииппэтэхпит. Биһигини да оннук ииппэтэхтэрэ. Олох соторутааҕыта дылы оскуолаҕа үөрэниэн ыарарҕатар, аралдьыйар,сүрэҕэлдьиир оҕолору: «Ынах кутуругар хаалыаҥ” диэн куттааһын баара. “Оҕом үөрэхтээх буолуо, киин сир үлэһитэ буолуо» диэн сүөһүгэ сыһыарбат ыал элбэҕэ.",
           "Айылҕа ирдэбилинэн,үрдүк Аар Тойон ыйааҕынан саха хааныгар баарынан,бу муҥутуур сайдыылаах кэмҥэ биирдиилээн да буоллар тыа сиригэр тардыһыы, олохсуйуу олоххо киирэн эрэрэ кэрэхсэбиллээх. Сир – сир аайы эдэркээн уолаттар бааһынай хаһаайыстыба, араас тэрилтэ тэринэн, аныгылыы толору хааччыллыылаах дьиэ -уот туттан тыа сиригэр, хаалан турбут сайылыктарга олохсуйан эрэллэриттэн үөрэбит.",
      "Сайылык олоҕо түбүктээх, бүтэн биэрбэт,өрөөн өрө тэппэт олох. Олох кэрэһэлииринэн төрөппүтү төрөппүт үөрэтэр иитэр. Төрөппүт олоҕо өрөбүлэ суох. Оҕо төрөппүтүн көрөн, онно уһуллан киһи буоларын араас кэмҥэ норуот да, араас үөрэхтээх да эттэ тыынна. Оччотугар биһиги дьиҥнээх саха киһитин иитиэхпитин баҕарар буоллахпытына сыйылыктаныах тустаахпыт. Сайылыкка улааппыт оҕо сир хаһаайына буолар олох оскуолатын ааһар.",
                "Валентина Осипова, Үөһээ Бүлүү улууһун ",
      "Ороһутааҕы К.С.Чиряев аатынан норуот",
      "педагогикатын түмэлин методиһа,",
      "Василий Пак хаартыската"
    ]
  },
  {
    "title": "«Айылҕа уонна мин» экологическай акция кыайыылаахтарга анаммыт дьоро киэһэ",
    "date": "15.11.2019",
    "url": "http://keskil14.ru/ajyl-a-uonna-min-ekologicheskaj-aktsiya-kyajyylaahtarga-anammyt-doro-kie-e/",
    "raw_text": [
      "13 төгүлүн ыытыллыбыт “Айылҕа уонна мин” экологическай акцияны түмүктүүр дьоро киэһэҕэ, ыраахтан-чугастан үгүс киһи кэлбит. Санатан аастахха,  СӨ Айылҕа харыстабылын министиэристибэтэ  2017 сыллаахха Ханты-Мансийкай аптаныамынай уокуруктан “Айылҕа уонна мин”   диэн экологическай акцияттан старт ылбыта. Кулун тутар 22 күнүгэр—аан дойдутааҕы уу күнүттэн саҕалаан, экологическай халандаар оҥоһуллан,  араас хайысхалаах үлэлэр, тэрээһиннэр, куонкурустар тиһигин быспакка ыытыллаллар. Бу сүрүн сыалынан экологическай култуура таһымын үрдэтии буолар.",
      "Саха сирэ 2005 сыллаахха, Россия үрдүнэн бастакынан, “Экологическай үөрэхтээһин уонна сырдатыы” диэн сокуону ылыммыта. Дьыссаат оҕолоруттан, тиэргэнтэн экология саҕаланыахтаах диэн, дьиэ таһыттан саҕалаан ыраас буоларга, оту-маһы харыстыырга, төрөөбүт дойдуну таптыырга, киэн туттарга  ситимнээх үлэ саҕаламмыта. Ити быыһыгар оскуола оҕолоругар, улахан дьоҥҥо араас куонкурустар тэриллибиттэрэ. Экологтар, көҕүлээччилэр тэрийиилэринэн араас хабааннаах үлэлэр ыытыллаллар. Суруналыыстарга анаан харыстанар сирдэринэн айаннар тэриллибиттэрэ.",
           "Быйылгы сылга 250 тыһыынча киһи, экологическай акцияҕа кыттыбыт. Маны барытын көҕүлээччи дьон иилииллэр-саҕалыыллар. Сыллааҕы түмүк дьоро киэһэтэ кинилэргэ ананна. Бастыҥ тэрийээччилэри чиэстээтилэр, ситиһиилээхтэри өрө туттулар. Ол быыһыгар Дьокуускай куорат 31-с оскуолатын VI “Д”  кылааһын үөрэнээччилэрин “Эколята”диэн ааттаах хамсааһыҥҥа ыллылар.",
      "“Айылҕа уонна мин”, “Оҕо хараҕынан Саха сирин кыһыл кинигэтэ”, “Экосуумка”, “Экология тиэргэнтэн саҕаланар”, “Сахам сирин айылҕата мин ырыабар” куонкурустар кыайыылаахтарын наҕараадалаатылар.",
           "Дьоро киэһэни Саха сирин бастыҥ ырыаһыттара, ХИФУ уонна норуодунай үҥкүү ансаамбыллара киэргэттилэр.",
      "Куонкурус түмүгүн СӨ Айылҕа харыстабылын министиэристибэтин саайтыгар көрүҥ.",
      "Ааптар: Иван Андросов",
      "Фото: Василий Пак"
    ]
  },
  {
    "title": "ЫЙЫТЫК ТҮМҮГЭ: ОСКУОЛА ОҔОЛОРО  УЧУОНАЙ УОННА ЧИНОВНИК БУОЛУОХТАРЫН БАҔАРБАТТАР",
    "date": "08.11.2019",
    "url": "http://keskil14.ru/yjytyk-t-m-ge-oskuola-o-oloro-uchuonaj-uonna-chinovnik-buoluohtaryn-ba-arbattar/",
    "raw_text": [
      "10-18 саастаах оҕолор олоххо сыһыаннарын уонна инникигэ көрүүлэрин “МП АНАЛИТИКА” диэн социологическай агентство ырыппыт. Чинчийиигэ 52 регионтан 1057 оҕо кыттыыны ылбыт. Оҕолортон  99% айылҕа чөл буоларын туһугар кыһаллабыт диэбиттэр. 77% сокуону кэһэ сылдьыбыппыт диэн билиммиттэр.",
      "Үгүс үөрэнээччилэр дойду ис политикатынан интэриэһиргээбэттэр эрээри, 67%-на төрөөбүт дойдутун таптыыр.",
                "Ыйытыктарга хоруйдаабыт оҕолортон үгүстэрэ бастаан үлэлээн-хамсаан, материальнай балаһыанньаларын бөҕөргөтөр санаалаахтар, ыал буоларга  ыксаабаттар.  Олортон идэтин быһаарыммыт оҕо – 62%.",
           "Оскуола оҕотун 57%-на бэйэтин атаҕастаммыт, сэнэниллибит курдук сананар.  Оҕо оҕоҕо куһаҕан сыһыанын төрүөтүнэн үксүн ураты тас көрүҥ буолар.",
      " ",
      "Оҕо улахан аҥаара сааһынан хааччахтыыр сокуону тутуспат.",
      ""
    ]
  },
  {
    "title": "Оҕолорго республика аҕыс төгүллээх чөмпүйүөнэ Антон Голиков",
    "date": "05.11.2019",
    "url": "http://keskil14.ru/o-olorgo-respublika-a-ys-t-g-lleeh-ch-mp-j-ne-anton-golikov/",
    "raw_text": [
      "Бэһис кылаас үөрэнээччитэ Антон Голиков — номнуо республика аҕыс төгүллээх чөмпүйүөнэ. Кини Виктор Лебедев курдук биллиилээх тустуук буолуон баҕарар. Антон баҕа санаата туолуо диэн эрэниэҕиҥ уонна кинини кытта кэпсэтиибитин ааҕыҥ.",
      "— Антон, бэйэҥ, дьонун-сэргэҥ туһунан кэпсии түс эрэ. Билигин ханнык оскуолаҕа, хаһыс кылааска үөрэнэҕин?",
      "— Дорооболоруҥ. Мин Антон Голиков диэммин. Талах курдаах Таатта уола буолабын. Ытык Күөл нэһилиэгэр 2008 сыллаахха балаҕан ыйын 8 күнүгэр төрөөбүтүм. Уһуйааҥҥа Тааттаҕа сылдьыбытым, онтон оскуолаҕа киирэрбэр дьонум Дьокуускай куоракка көһөн кэлбиттэрэ. Билигин 17№-дээх оскуолаҕа 5 кылааска үөрэнэбин. Ийэм Надежда Александровна, аҕам Андриан Спартакович эмиэ Тааттаттан төрүттээхтэр.",
                "— Ханнык спорт көрүҥүнэн дьарыктанаҕыный? Тоҕо атын көрүҥтэн ордордун?",
      "— Маҥнайгы кылаастан тустууннан дьарыктанабын. Аҕам миигин үчүгэйдик тустаҕын диэн спорт бу көрүҥэр киллэрбитэ.",
      "— Ханна дьарыктанаҕын? Тренердарын ааттара ",
      "— 3№-дээх ДЮСШ  дьарыктанабын. Тренердарым Иннокентий Кочкин уонна Николай Яковлев, күн аайы эбиэттэн киэһэ, нэдиэлэҕэ алтата дьарыктыыллар.",
           "— Спорду таһынан өссө туох сөбүлүүр дьарыктааххыный?",
      "— Футболлуурбун ордоробун.  Ону таһынан телефоммар социальнай ситимининэн доҕотторбун кытта оонньуубун.",
      "— Ситиһиилэргин кэпсээ эрэ.",
      "— Аҕыс төгүллээх республиканскай аһаҕас турнирдарга кыһыл көмүс мэтээл кэппитим, ону тэҥэ үстэ үрүҥ көмүс, иккитэ бронза.",
           "— Саамай өйдөөн хаалбыт күрэхтэһииҥ?",
      "— Маҥнайгы кыһыл көмүс мэтээли кэппиппин өйдүүбүн. Онно олус долгуйбутум.",
      "— Кинигэни, хаһыаты төһө ааҕаҕыный?",
      "— Иллэҥ кэммэр ааҕабын. «Спорт Якутии» сонуннарын уонна «Кэскил» хаһыакка бэйэм саастыы оҕолор ситиһиилэрин ааҕарбын сөбүлүүбүн.",
      "— Холобур оҥостор киһиҥ? Ханнык биллэр спорсмены сэҥээрэҕиний?",
      "— Олох кыра эрдэхпиттэн Виктор Лебедевы холобур оҥостобун. Ситиһиилэрин сэҥээрэбин, кини курдук буолуохпун баҕарабын.",
           "— Улааттаххына туох идэтин баһылыаххын баҕараҕыный?",
      "— Үчүгэйдик дьарыктанан, элбэх ситиһиилээх, Сахам сирин, Арассыыйа чиэһин көмүскүүр биллэр тустуук буолбут  киһи диэн баҕа санаалаахпын.",
           "— Бэйэн саастыылаах оҕолорго баҕа санаан?",
      "— Баҕарыам этэ,  үчүгэйдик кыһаллан үөрэниҥ, сөбүлүүр дьарыккытын көтүппэккэ күүстээхтик дьарыктаныҥ. Оччоҕо ситиһии син биир баар буолуоҕа.",
      "Ааптар: Зинаида Григорьева",
      "Хаартыска: Антон Голиков архыыбыттан",
           " "
    ]
  },
  {
    "title": "Уойбат туһугар тугу гынабыт?",
    "date": "05.11.2019",
    "url": "http://keskil14.ru/uojbat-tu-ugar-tugu-gynabyt/",
    "raw_text": [
      "Билиҥҥи фастфуд, көмпүүтэр, тиэхиникэ сайдыытын кэмигэр ыарахан ыйааһыннаах киһи олус элбээтэ. Улахан да дьон, кыра да оҕо… Холобур, оскуола үөрэнээччилэрэ, наар олорор буоланнар, ыйааһыннарын түргэнник эбинэллэр. ",
      "Нэдиэлэҕэ иккитэ эрэ 45-тии мүнүүтэ физкультуралыыллара, мин санаабар, олус аҕыйах. Киһи хас күн аайы хамсаныахтаах. Билигин оҕолор элбэх калорийдаах аһы сииллэр уонна онтулара тарҕаммакка, сыаҕа кубулуйар. Дьиэлэриттэн оскуолаҕа диэри сатыы хаампакка, массыынанан эбэтэр оптуобуһунан айанныыллар, кирилиэһинэн тахсыбакка, лиибинэн дабайаллар. Ону сэргэ, олорон эрэ көмпүүтэрдииллэр, тэлэбиисэр, планшет көрөллөр, төлөпүөн хаһаллар. Уойбат уонна чэгиэн буолар туһугар тугу гынабыт? Бу ыйытыкка Оҕо доруобуйатын уонна ийэ харыстабылын киинин эндокринолог-бырааһа Маргарита Егоровна НИКИФОРОВА эппиэттиир.",
      "Тугу аһатабын?",
      "– Оҕо сайдарын, чэгиэн буоларын туһугар элбэхтик хамсаныахтаах уонна сөпкө аһыахтаах. Уойуу удьуорунан бэриллибэт. Ийэлэрэ, эбэлэрэ тугу астыылларын аһыыр буоллахтара дии. Ол иһин оҕотун туһугар кыһаллар төрөппүт ыһаарылаабакка, сыалаабакка-арыылаабакка астыахтаах. Сарсыарда хааһы сиир олус туһалаах: эбиэс, гречкэ, сэлиэһинэй. Эттээх гречкэ сарсыардааҥҥы аһылыкка эмиэ үчүгэй. Минньигэс йогуртары, иэдьэгэйи, сыыр араас көрүҥүн хадаҕалыы сатаамаҥ. ",
      "Хас күн аайы сандалыгытыгар балык, сымыыт уонна эт баар буолуохтаах. Халбаһы, сосиска, сарделька доруобуйаҕа туһаны аҕалбатын бары өйдүөх тустаахпыт. ",
      "Хамсаныах! Элбэҕи аһыыртан эрэ уойар диэн санаа сыыһа. Оҕоттон тус бэйэтиттэн эмиэ улахан тутулуктаах. Сүрэҕэлдьээбэккэ, иллэҥ кэмигэр хамсаныахтаах. Холобур, аэробиканан, фитнеһинэн дьарыктанан, бассейҥҥа сылдьан. Оттон спорду сөбүлээбэт буоллаҕына, үҥкүүгэ сырыттын. Эбэтэр сатыы хаамтын, ол эмиэ дьарык биир көрүҥэ. Дьиэҕитигэр иһит сууйан, муоста харбаан, быыл сотон көмөлөһүннэриҥ.",
           "Эндокринолог сүбэтэ:",
           "Түмүккэ",
      "Кыра эрдэххиттэн доруобуйаҕын, аһылыккын көрүнэ сырыт. Олоҕуҥ, доруобуйаҥ хайдах буолара бэйэҕиттэн тутулуктаах. Онон билиҥҥиттэн толкуйдан. Доруобай буол!",
      "Ааптар: Айаана Третьякова."
    ]
  },
  {
    "title": "#Утумнааһын -Саҥ тардыыта (II чааһа)",
    "date": "05.11.2019",
    "url": "http://keskil14.ru/utumnaa-yn-sa-tardyyta-ii-chaa-a/",
    "raw_text": [
      "Павлов Анатолий Николаевич – Дабыл “Кут-Сүр” кыһа салайааччыта, суруналыыс, “Айыы кыһата” оскуола учуутала.",
      "Саҥ тардыыта оҕоҕо өй-санаа төрдүн төрүөҕүттэн ыла олордуу дэнэр. Бу оҕоҕо саҥаны этигэр-хааныгар иҥэрэр ньыма. Холобур, итииттэн харыстанарга “Тай” – диэн тыл баар. Былыргылар оҕо итии ууга, уокка буспатын диэн ити тылы тутталлара. Кинилэр биллибэтинэн-көстүбэтинэн итии луоскунан, эбэтэр уу тыынынан кыратык хаарыйан ылаллара. Оччоҕо кыра киһи тыл суолтатын өйдүүр буолар. Ылыммыт билиитин улааатыар диэри илдьэ сылдьар. Ити ньыма көмөтүнэн оҕо биириттэн сэттэ сааһыгар диэри кыһалҕатын этэр, тулатыттан сэрэнэргэ, харыстанарга үөрэнэр. Ол саҥ тардыыта дэнэр.",
           "Бу биэриигэ Павлов А.Н. —  Дабыл ааптарскай видеотын күрүөххүтүн сөп.",
      " "
    ]
  },
  {
    "title": "Иччилээх  олох. Сэтинньи -Байанай ыйа.",
    "date": "05.11.2019",
    "url": "http://keskil14.ru/ichchileeh-oloh-setinni-bajanaj-yja/",
    "raw_text": [
      "Сэтинньи күһүҥҥү үһүс ый. Бу ый аата сэттэ сыыппараны кытта ситимнээх. Сэттэ сыыппара киһи билэр-көрөр уорганнара. Харах, кулгаах, айах, мурун. Барыта сэттэ үүт-хайаҕас. Сэтинньини өссө күһүөрү кыһын дииллэр. Күнүскүтэ – күһүн, киэһэтэ, түүҥҥүтэ, сарсыардата – кыһын. Бу ыйга буор дөйө тоҥор. Айан суола турар. Бу ыйга ас-үөл дэлэйэр: идэһэ, муҥха балыга, булт ас. Орто дойдуга сэтинньигэ Байанай суолтата улахан.",
      "Байанай – сэтинньи иччитэ. Кини хара тыа харамайын, көтөрүн-сүүрэрин араҥаччылыыр. Уруута-аймаҕа үгүс.",
      "Һук, Һук, Һук!",
      "Дьолуону тосхойооччу",
      "Баай Байанай эһэм,",
      "Бэттэх көрөн",
      "Мичик гын!",
      "Дом.",
      "Аньыылаах-харалаах, кирдээх-дьайдаах киһиэхэ булду тосхойбот. Тоҕо диэтэххэ, кыылга-сүөлгэ, көтөргө-сүүрэргэ өлбүт киһи тыына, дууһата баар. Кыылы-сүөлү, көтөрү-сүүрэри харыстаабат буолуу сэттээх. Ол аата иэстэбиллээх. Куһаҕан барыта ааҕылла сылдьар.",
      "Ойуута: оноҕос.",
           "Айыы санааҕа оноҕос  Байанай ыйар -кэрдэр бэлиэтэ.",
      "Сүрүннүүр тыла:  Һук. Айыы санааҕа һук диэн соһутуу бэлиэтэ. Бу куттааһын буолбатах. Соһуйууттан сэргэхсийии үөскүүр.",
      " "
    ]
  },
  {
    "title": "Баай Барыылаах байанай ыйа саҕаланна",
    "date": "01.11.2019",
    "url": "http://keskil14.ru/baaj-baryylaah-bajanaj-yja-sa-alanna/",
    "raw_text": [
      "Сэтинньи ыйбыт тиийэн кэллэ – бүгүн Баай Барыылаах байанайбыт күнэ буолар. Күндү ааҕааччыларбытын,  үтүөкэн үгэстээх, Сээркээн сэһэннээх, өттүк харалаах Баай Байанай бырааһынньыгынан эҕэрдэлиибит.",
      " Оҕолоор, эһиги билэҕит дуо,  «Байанай» диэн кимин?",
           "Байанай диэн  —  ойуур иччитэ, булт таҥарата. Байанай киһилии майгылаах, үөрүнньэҥ, бэринньэҥ, оҕо курдук оонньуулаах — омуннаах, ону тэҥэ хомойумтуо, өһүргэс буолар. Кини ойуур кыылларын, көтөрдөрүн харыстыыр. Ойуурга куһаҕан санаалаах, кыыллары барытын харыстаабакка өлөрө сылдьар булчут кэллэҕинэ кыыллары, көтөрдөрү ыраах куоттаран, күрэтэн кэбиһэр эбит.  Ол иһин ойуур кыылларын-көтөрдөрүн Байанай оҕолоро диэн ааттыыллар.",
      "KONICA MINOLTA DIGITAL CAMERA",
      "Байанай ыйыгар бултуохтааххын. Балаҕан уонна алтынньы ыйдарга  киис, тииҥ, андаатар, саһыл уо.д.а түүлээх кыыллар  сыгынньах сылдьаллар, онтон  сэтинньигэ биирдэ түүлэрэ ситэр,  ол кэннэ биирдэ бултанар. Ол иһин булт барыта көҥүллэнэр. Ону таһынан Күөх Боллох диэн күөл байанайын аһатан баран, үгүс дьон муҥхалыыр идэлээх. Бу курдук сэтинньи ый буолла даҕаны биһиги аҕаларбыт, эһээлэрбит  «Баай Барыылаах байанай бэрис, оту – маһы алдьатыам суоҕа, наадыйарбын эрэ ылыам» — диэн алҕаан баран ыраах бултуу- алтыы бараллар.",
      "Онтон «Булчут» диэн кимий?",
      "KONICA MINOLTA DIGITAL CAMERA",
      "Булчут диэн булугас-талыгас, мындыр өйдөөх, кыанар үлэһит, аһыныгас, көмүскэс, сиэрдээх үтүө майгылаах киһи. Булт үөрэҕэ, булт дьарыга уол оҕоҕо тугунан да солбуллубат үөрэх буолар. Саха булчута бултаан дьиэ кэргэнин иитэр – аһатар, таҥыннарар.",
      "Ааҕааччыларбытыгар  булт быраабылатын билиһиннэрэбит:",
      "1. Атын киһи бултун тыытыа суохтаахпыт, холобура туһахха иҥнибити, буллахпытына үөһээ ыйаан кэбиһиэхтээхпит,  суор-тураах сиэбэтин курдук.",
      "2. Уол оҕону 14 сааһыттан булка илдьэ сылдьыахха сөп, бэйэтин ыытан кэбиспэккэ, улахан киһини кытта.",
      "3. Байанайы аһатарга арыгыны биэриэ суохтааххын, хайаан даҕаны арыылаах алаадьыннан аһатаҕын.",
      "4. Кыһыл кинигэҕэ киирбит кыыллары өлөрүө суохтаахпыт.",
      "5. Ханнык баҕар кыыл анал көҥүллээх эрэ бултанарын өйдүөхтээхпит.",
      "KONICA MINOLTA DIGITAL CAMERA",
      "Бу курдук, кылгастык Байанай диэн кимин билиһиннэрдибит, инникитин бултуу-алтыы бараргытыгар бу сиэри-туому тутуһуоххут диэн эрэнэбит. Өрүү Байанайдаах буолуҥ! Аар тайҕабытын, тулалыыр айылҕабытын, кыыллары аһынар, харыстыыр буола улаатыҥ! Оччоҕо эрэ көтөр – сүүрэр үксүө, Баай Байанайбыт араас булдунан күндүлүү туруо!",
      "Ааптар: Зинаида Григорьева",
      "Фото: Алексей Степанов архыыбыттан",
      "Барыгытын БАЙАНАЙ ыйынын эҕэрдэ."
    ]
  },
  {
    "title": "«Сүлүһүннээх таптал. Эргиллии»: Сериал сценариһа – биһиги юнкорбут",
    "date": "31.10.2019",
    "url": "http://keskil14.ru/s-l-nneeh-taptal-ergillii-serial-stsenari-a-bi-igi-yunkorbut/",
    "raw_text": [
      "Бүгүн  дьон- сэргэ үгүс болҕомтотун тарпыт «Сүлүһүннээх таптал. Эргиллии» сахалыы сериал сабыылаах сүрэхтэниитэ буолла. Сериалы сэтинньи 4 күнүттэн  НВК канаалга көрдөрүөхтэрэ. 16 сиэрийэ 40 мүнүүтэ устата көстүөҕэ. Иккис сезоҥҥа билиҥҥи кэм ойууланыаҕа. Туруорааччы режиссер Елена Эверстова, сүрүн оруолларга: Андрей Михайлов, Александра Сивцева, Георгий Бессонов, Евгений Тоскин, Дмитрий Михайлов оонньуохтара. Онон сотору кэминэн көрөөччү киэҥ араҥатыгар тахсаары турар сериалы долгуйа күүтэбит.",
      "Сериал сценариһа, Сахабыт сирин биир талааннаах суруналыыһа, суруйааччы Сардаана Сивцева – Даана Сард  биһиги хаһыаппыт юнкора буолар. ",
      "Төрдүс кылааска үөрэнэ сылдьан аан маҥнай суруйбут кэпсээнэ биһиги хаһыаппытыгар бэчээттэммитин  булан көрдөрбүппүгэр маннык диир:",
           "Ити кэпсээн тахсыбатаҕа буоллар бу сериал көстөрө саарбах. Тоҕо диэтэххэ, мииигин инньэ таһаарбыттарыгар олус үөрбүтүм. Билигин хаһыакка тахсар судургу эбит буоллаҕына, урут олох атын этэ. Атын оҕолор суруйбуттарын ааҕа- ааҕа  уһулуччу эрэ оҕолор бэчээттэнэллэр дии саныыр этим. Оҕолор сүрдээхтик суруйаллара, почтаны эрэ кэтэһэр этибит, оннооҕор мин түһээччибин, почта дьааһыгын арыйабын уонна  элбэх хаһыат, сурук туппуппун. Аҥаардас хаһыат сыта күндү буоллаҕа дии. Ону биирдэ  мин эмиэ ити кэпсээммин ыыппытым, ол ыытан баран олус кэтэстим, почта кэллэҕин аайы хаһыаппын арыйан көрөбүн, онтон сотору соҕус буолан баран дьэ кэллэ ээ. Оскуолаҕа тиийбитим олох «звезда» буолбуппун, «Бэлэм буолга бэчээттэммит үһү» —  диэн.  Билигин көрдөхпүнэ хата сүрдээҕин суруйбут эбиппин дии саныыбын.  Ол кэмҥэ бэчээттээбэтэхтэрэ буоллар, миэхэ маннык кынат буолбат. Онон барыта онтон саҕаламмыта. Кэпсээммин таһаарбыттарыгар барыларыгар наһаа махтанабын. Ити түгэн суоҕа буоллар, мин суруналыыс да, салҕыы суруйар дьоҕурбун да сайыннарыа  суох этим.",
           "Бу курдук оҕолор, эһиги эмиэ хаһыакка суруйун, ааҕыҥ. Суруйар дьоҕургутун сайыннарыҥ. Баҕар Сардаана Сивцева курдук эмиэ талааннаах суруналыыс дуу суруйааччы дуу, оннооҕор маннык интириэһинэй киинэ сценариһа дуу буола улаатыаххыт!",
      "Ааптар: Зинаида Григорьева",
      "Фото: Василий Пак"
    ]
  },
  {
    "title": "Эбээ Дуомуна остуоруйалара",
    "date": "31.10.2019",
    "url": "http://keskil14.ru/ebee-duomuna-ostuorujalara/",
    "raw_text": [
      "Оҕолоор,  биһиги бүгүн уһук хоту олорор омуктар матыыптарынан суруллубут остуоруйалары билиһиннэрэбит. Салҕыытын «Кэскил» хаһыакка ааҕыҥ.",
      "         — Былыыр-былыр сыалыһар балыктартан эрэ кэрэ дьүһүннээх, кус тумсун курдук суптугур төбөлөөх эбит. Кини атын балыктары олус сэниир, бэйэтин олох да күөх халлаан устунан лыҥкыныы көтөр кылбаа маҥан куба курдук сананар буолбут. «Миигиттэн эрэ кэрэ балык чугас эргин суох!  Эһигинньиктэр мин күлүкпэр да тэҥнэспэкит»  — диэн чабылыйар, ааһан иһэр балыктары  эккирэтэн тиийэн кутуруктарыттан, лапчааннарыттан ытырар, суптугур төбөтүнэн дьөлүтэ кэйиэлиир,  үөҕэр-үтүрүйэр кэмэлдьилэммит. Ону атын балыктар отой сөбүлээбэттэр. Үтэһэтэ туолбут сыалыһары хайдах эрэ уодьугуннаатахха табыллыыһы диэн санааттан балыктар уулуу киирбит аар тайҕа мааны кыыла тайаҕы көмөлөһөрүгэр көрдөспүттэр. Тайах ууну чаллырҕаччы кэһэн киирэн сыалыһар хорҕойор сирин үрдүгэр турунан кэбиспит. Кини баараҕай күлүгэ күн сыралҕаныгар сыламныы сытар сыалыһары этиҥ былытын курдук сабардаабыт. Сыалыһар онтон кыыһыран дьэҥкир уулаах чүөмпэтиттэн чычаас сиргэ устан мөлбөйөн тахсан тайаҕы үөҕээччи буолбут. Тайах истэ сатаан баран кыйахаммыт уонна үмүрүк  туйаҕынан сыалыһар төбөтүн хаптаччы үктээн кэбиспит: «Мантан аанньа эн күлүк эрэ сиргэ саһа сытар буол!» — диэн дьаһайбыт. Онтон ыла сыалыһар төбөтө онньойбут этэрбэс тумсун курдук мултугур көрүҥнэммит, аарыма кыылтан дьулайбыт саллаҕар төбөлөөх сыалыһар тайах эппит тылларын быһа гыммакка куруутун  күлүк сиргэ хоргойор буолбут дииллэр.",
           "Эмээхсин кэпсээнин быыһыгар сытыы быһаҕынан сыалыһар өрөҕөтүн элийэ сотто, саҥырыатын уонна быарын ороон таһааран эт кырбыыр маска уурда. Кини аттыгар  олорор кыыс оҕо сыалыһар төбөтүн сыныйан үөрэтэ көрөр. Бу Өрүүскэ. Кини быйыл биэс сааһын туолбут.  Икки оторой-моторой сыры сыллатааҕы бырааттардаах.",
      "— Өрүүскээ, тукаам, кэлиий. Уолаттаргын оҕолоо, — ийэтэ ыҥырарын истэн кыысчаан таһынаа  дьиэ диэки сүүрэн күөкэрийдэ.",
      "— Сыччыыйым сыыһа, эбээҕэ сырыттыҥ дуо?",
      "— Ийээ, эбээ Дуомуна наһаа үчүгэй остуоруйа кэпсээтэ.",
      "— Өрүүскэ, оччоҕуна оҕолоргун  илдьэ барыый.  Эбээ Дуомуна остуоруйаларын кинилэр эмиэ истиэ этилэр.",
      "Дуомуна эмээхсин дойдуттан саҥа көһөн кэлбит эдэр ыалга хара маҥнайгыттан күүс-көмө буолбута.  Дуомуна — Лаамы сахата.  Кини саха, дьүкээгир, эбээн, эбэҥки остуоруйаларын  бэркэ билэр. Оҕолор Дуомунаҕа тиийбиттэрэ дьиэ  сөҕүмэр үчүгэй сытынан дыргыйбыт.  Эбээ Дуомуна оҕолору олус минньигэс амтаннаах, быарын сыатыгар  бүтэйдии буспут сыалыһар өрөҕөтүнэн  күндүлээтэ.",
      "Минньигэстик аһыы олороннор уолаттар :",
      "— Эбээ, сыалыһар  туһунан остуоруйата өссө кэпсээ эрэ — диэн көрдөстүлэр.",
      "— Чэ, маннык.  Сыалыһар төһө да мөкү дьүһүннээх буолтун иһин, өйдөөх балык.  Кини быһый куобаҕы хайдах албыннаабытын туһунан остуоруйалыым. Дьэ, истиҥ.",
      "Арай биирдэ кытыл устун куобах ыстаҥалаан иһэн үөһэттэн өҥөйөн көрбүтэ сүүрүк утары сыалыһар аа-дьуо устан мөлбөйөн иһэр эбит.",
           "— Ээй, сыалыһар, эйигин олус сыылба дииллэр дии! Бу аата эн устан иһэҕин  дуу, утуйа сытаҕын дуу?",
      "— Эс, эн сүүрэргинээҕэр быдан  түргэнник устар инибин! — хардарбыт сыалыһар.",
      "— Киһиргээн кирсиҥ быстаарай! Хата, куоталаһыахха, үрэх баһыгар ким бастаан тиийэр эбитий!  Мин баҕас эйигин лаппа куотар инибин!",
      "Куобах, төһө да кыччаҕарын иһин,  өйүнэн аатырарын аатырдаҕа — кими баҕар, эһэ да буоллун, бөрө да буоллун, оннооҕор сиэгэни, хайа баҕарар албынныыр, угаайытыгар түбэһиннэрэр талааннаах. Куобах үрэх кус очоҕоһун курдук эрийэ-буруйа субулла сытарын  билэр буолан, сыалыһар үрэх устун устан мөлбөһүйдэҕинэ, тумулу быһа түһэн болдьоспут сирдэригэр кини иннинэ эрэйэ суох тиийэбин диэн бигэтик эрэнэр.",
      "— Күрэхпит саҕаланна да, мин хас биирдии тумулга тиийээт  эйигин үөгүлүөм. Онно тутатына эн хоруйдаан иһиэхтээххин. Хоруйдаабатыҥ да мин кыайабын!",
      "Дьэ,  куоталаһыы саҕаланар. Куобах, били, эрдэттэн толкуйдаабытын курдук үрэх кытылын батыспакка, быһа түһэр. Ол гынан баран кини билбэт — бу үрэххэ сыалыһар балык уйгуур элбэҕин! Сыалыһар бэйэтин аймахтарыгар сурах ыытар, хас биирдии тумул анныгар кэтэһэн сытыҥ, саһыл кэлэн үөгүлээтэҕинэ “Маннабын”  диэн хоруйдааҥ диэн.",
      "Куобах тумулга кэлэн үөрэ-көтө үөгүлүүр:",
      "— Сыалыһар, бааргын дуо?",
      "-Маннабыын, маннабын!",
      "Куобах буута быыппастарынан быһа түһэр, иккис тумулга аҕылаан-мэҥилээн кэлэр:",
      "-Сыалыһар, ханнаҕыный?",
      "-Баарбыын!",
      "Бу да сырыыга сыалыһар эрчимнээхтик хоруйдаата. Куобах сэниэтэ эстиэр дылы сыалыһары эккирэтэ сатаата да, кыайбата. Итини этэллэр, сэнээбиккиттэн сиэнээйэҕин диэн, һэ-һэ!",
           "Уруһуй: Интэриниэт ситимиттэн"
    ]
  },
  {
    "title": "Муҥха сиэрин-туомун тутуһуох",
    "date": "30.10.2019",
    "url": "http://keskil14.ru/mu-ha-sierin-tuomun-tutu-uoh/",
    "raw_text": [
      "Муҥха саха дьонун үгэһэ. Былыр-былыргыттан саха киһитэ балыгынан аһаан олорбута номоххо баар. Ыар сылларга саха киһитин балык тыыннаах хааларбыт.  Халлаан тымныйдаҕына,  күөл мууһа киһини уйар буоллаҕына, дьон билигин да күргүөмүнэн муҥхалыы киирэр.",
           "Билиҥҥи кэмҥэ эдэр дьон муҥха сиэрин-туомун билэр ахсааннаах, ыйыыттахха муҥха туттар тэриллэрин да үчүгэйдик билбэттэр. Муҥхалыыр киһи эрэ киһи билэр, эбэтэр эбэтэр аҕа саастаах дьон.  Ыччат өбүгэбит үгэстэрин умнан, сиэри-туому тутуһара аҕыйаата. Бултка өбүгэлэрбит сиэрдэрэ-туомнара умнуллуох курдук. Ону манна кылгастык өйдөбүлүн быһааран суруйуом.",
           "Муҥха диэн тугуй? Мунха — балыгы бултуурга аналлаах тэрил. Өбүгэлэрбит муҥханы кылынан өрөн таҥаллар эбит. Былыр таастыганын ынах туйаҕыттан, оттон хотоҕоһун бэс мас хаптаһыныттан оҥороллоро. Эр киһи бултуу бардаҕына айылҕаҕа сылдьыы суруллубатах  сиэрин-туомун тутуһуохтааҕын бары билэбит.  Муҥха былыр былыргыттан элбэх үгэстэрдээх, сиэрдээх-туомнаах.  Ону биһиги билиэхтээхпит.",
           "Холобур, муҥха кэмигэр  кэрэ аҥардар күөлгэ киириэ суохтаахтар. Дьахтар муҥханы үрдүнэн атыллаатаҕына балык хаппат буолар диэн этэллэр.",
      "Муҥха кэмигэр эбэҕэ элбэх киһи киирэн айдаарыа, этиһиэ, үөхсүө суохтаах. Сахалар өйдөбүллэринэн туох барыта иччилээх. Дьон киирэн-этиһэн охсуһан бардаҕына эбэ иччитэ сөбүлүлээбэт, балыгыттан бэрсибэт .",
      "Эбэ балыгын бэристэҕинэ хаһан даҕаны мыымматтар. Муҥхаҕа күөл төһө балыга бэрсибитин ону ылыахтааххын, үөрүөхтээххин. Олохпут сайдан  билигин дьон мээнэ-мээнэ саҥарар. Олох мыыныа суохтаахпыт. Күөл төһө балыгы бэрсибитигэр биһиги махтаныахтаахпыт.",
      " Ууга тимири түһэриэ суохтаахпыт. Тимир түспүт сиригэр балык кэлбэт буолан хаалар. Муус ыла сылдьан дьон алҕас анньыыларын мүччү тутан кэбиһэллэр. Күөлгэ үлэлииргитигэр сэрэнэн туттуллуохтаах.",
           "Муҥхаҕа өлбүттээх киһи 40 хонук устата сылдьыа суохтаах, кирдээх киһи диэн ааттыыллар. Кини күөлгэ киирдэҕинэ, эбэ балыгын биэрбэт.",
      "Барыта бүппүтүн кэнниттэн хаалбыт бөҕү ыраастаан барыахтааххын, эбэ үрдүгэр сыыс бөх суох буолуохтаах. Дьанырык маһы тыа саҕатыгар уурдарыахтааххын.",
      "Сүрүн сиэри-туому тутустахпытына, биһиги өбүгэлэрбит үгэстэрин умнуохпут суоҕа. Саха киһитэ бултуу таҕыстаҕына «илии тутуурдаах, өттүк харалаах» кэлэр диэн дэлэҕэ эппэтэхтэрэ буолуо. Булка сыһыаннаах дьон ити  айылҕа сокуонун эндэппэккэ билэллэр.",
      "Муҥха тэриллэрин төһө билэбитий? Дьону батыһан тэҥҥэ киирэн муҥхалаһабыт, бүтүүтүгэр балык үлэстиитигэр өлүүбүтүн ылаат, барабыт. Муҥха тэриллэригэр наадыйбаппыт даҕаны. Муҥха тэрилиттэн тугу эрэ ылан биэр диэтэхтэринэ, билбэккэбит ырааһынан көрөн баран турабыт. Ол иһин быһааран суруйуом:",
      "Муҥха ийэтэ – балыгы мунньан тааһарар иһэ.",
      "Муҥха кыната – балыгы күөйэн муҥха ийэтигэр киллэрэр.",
      "Туос хотоҕос –  муус анныгар киирэн баран тимирбэтигэр анаан «поплавога».",
      "Таастыган – дьаакыр.",
      "Ыт мас –  муҥханы икки өттүттэн чардаатыгар салайар мас.",
      "Анньыы – ойбон тэһэргэ аналлаах тимир.",
      "Хамыйах – ойбон мууһун ыраастыырга анааллаах күрдьэх.",
      "Ачаах – муус аннынан муҥханы салайар мас буолар.",
      "Олуур –  ыт  мас туора барбыт буоллаҕына олуйан сөптөөх хайысхаҕа хйыһыннарар мас.",
      "Көхө – үтүмэх кэлбитин тардан ылар күрүчүөк.",
      "Үтүмэх – муҥханы тардар 10–15 миэтирэ уһуннаах быа.",
      "Нырыы – балыктары куттуур, үргүтэр мас.",
           "Бу курдук туттар тэрилбитин үөрэтэн кэбиһиэх. Үйэ-саас тухары бэйэҕэр туһалаах буолуо. Биһиги умнубатахпытына салгыы кэскиллээх ыччаппытыгар тиийиэҕэ. Булт сиэрэ-туома умнуллуо суохтаах.",
           "Дьулустаан ГУЛЯЕВ.",
      "Видео ватсап ситимиттэн"
    ]
  },
  {
    "title": "Дислексия өй кэһиллиитэ буолбатах",
    "date": "25.10.2019",
    "url": "http://keskil14.ru/dileksiya-j-ke-illiite-buolbatah/",
    "raw_text": [
      "Дислексия диэн ааҕыыны ыарырҕатыы. Киһи буукубаны эрэ буолбакка, тулалыыр эйгэни барытын өйдүүрэ ураты. Ол иһин ааҕарга үөрэнэрэ эмиэ атын. ",
      "Үҥкүүһүт буукубалар",
      "Кэскил быйыл иккистээн иккис кылааска үөрэнэр. Оскуолаҕа киирэрин биэбэйиккэ сылдьан олус кэтэһэрэ. Бастакы үрүсээгин туппутуттан муҥура суох үөрбүтэ. Кэскил кыра эрдэҕиттэн элбэҕи билэр-көрөр, үгүс кэпсээннээх оҕо. Сөбүлээн кыыллары уруһуйдуур, араас остуоруйалары айан, доҕотторун сэргэхситэр. Арай үөрэҕэ отой кыаллыбат.",
      "Хаһан эрэ оскуолатын таптыыр оҕо билигин кинигэни көрдө да, ытаабат эрэ. Ааҕан иһитиннэр диэн көрдөстөххүнэ, аккаастанар. Үөрэниэн баҕарбат. Тэтэрээтэ кып-кыһыл, барыта көннөрүү. Учуутала Кэскил суругун көрө-көрө кыйаханар: “Саатар уһулары сатаабаккын!” – дии-дии, тиэрэ-таары турбут буукубалары туора сотор.",
      "Сотору-сотору Кэскил мөҕүллэр. Уруокка тугу да истибэт, кыһаллыбат. Учуутал араастаан быһаарарын өйдөөбөт үһү. Сылтах була-була сүгүн үөрэммэт. Оҕолор кинини “акаары” диэн күлэллэр, төрөппүтттэрэ “сүрэҕэ суох” диэн өрүү муннукка туруораллар.",
      "Кэскил сэмэлэннэ да, хомойор: “Дьон чахчыны этэр быһыылаах, мин тугу да сатаабаппын, сатыам да суоҕа, үөрэнэн туһа суох,” – диэн бэйэтэ иһигэр санааҕа ылларар. Абаран, учебниктарын киэр элитэр, төбөтүн охсунар.",
      "Уолчаан тоҕо маннык буолбутун, туохтан сатамматын быһаарара буоллар,  маннык тыллар этиллиэхтэрэ этэ:",
      "– Бары миэхэ ааҕар чэпчэки дииллэр. Буукубалары холбуурга эрэ үөрэниэххэ наада үһү. Оттон хамсаа да хамсаа болар буукубалары хайдах холбуурга ким да үөрэппэт. Биир кэм: “Холбоо, кэккэлэһэ турар буукубалары сыһыары тутан аах,” – дииллэр. Оннук гыннахпына аны сыыһа буолар. Иккистээн аахтахпына эмиэ сыыһа. Буукубалар уларыйа тураллар, үҥкүүлүү сылдьар курдуктар.",
      "Кэскил акаары да, сүрэҕэ да суох буолбатах. Мэйиитин үлэтэ атын. Киниэхэ ааҕар олус уустук. Ис дьиҥэ өйдөөх, үөрэниэн баҕалаах оҕо буукубаны билбэтиттэн эрэйи көрөр.",
      "Тоҕо маннык көстүү буоларый?",
      "Сардана Александровна Сидорчук 2006 сылтан логопед-дефектологынан үлэлиир. Билигин “Talk” диэн логопедическэй кулууп дириэктэрэ. Кини этэринэн, дислексия эмтэммэт эрээри, оҕо ситиһиилээхтик үөрэниэн сөп.",
           " Ааҕыыга үөрэнии уустук, оттон оҕо кыаҕа араас. Ким эрэ түргэнник өйдөөбүтүн, сорох өр тобулуон сөп. Бытааннык толкуйдааччылары тута дислектиктэр диир сыыһа, – диэн Сардаана Александровна диагноз туруоруута, дислексияны чинчийии аҕыйаҕыттан, уустугурарын бэлиэтиир. Арассыыйаҕа оннооҕор быраастар мунаахсыйаллар. Хомойуох иһин, дислексия диагноһа үөрэнээччилэргэ иккис эрэ кылаастан турар. Ол кэмҥэ оҕо үөрэхтэн да, бэйэтиттэн да кэлэйэр.",
      "Хас биирдии үөрэнээччи сатаан ааҕыахтаах. Бастакы кылаастан үөрэх сүрүннээн ааҕыы тула ыытыллар. Уруок барыта кэриэтэ учебниктан саҕаланар. “Кинигэ маннык сирэйин арыйын, ол тиэмэни ааҕын, бу этиини ырытын”. Оттон буукубалары тыл тахсарын курдук холбуур дьоҕура суох, үөрэх эмиэ суох.",
           "Ол эрээри маннык диагностаах оҕолор биир саастыылаахтарыттан хаалсыбат өйдөөхтөр. Кинилэр атыннара диэн уобараһынан толкуйдууллар. Барытын ойуулаан көрөллөр. Дислексия өй кэһиллиитэ буолбакка, мэйии уратыта.",
           "Уратытын уонна анал ньымалары билэр оҕо ааҕа үөрэниэн сөп. Онно хайаан да анал идэлээх спецалист көмөтө наада. Тоҕо диэтэххэ, дислексия араастаах. Сорох дислектиктэр эбии дисграфиялаахтар (суруйары ыарырҕаталлар). Ону логопед-дефектолог эбэтэр невролог кыайан быһаарар. Коррекциялыыр үлэ дислексия көрүҥүттэн тутулуктаах.",
      "– Дислексиялаах оҕону 4-5 сааһыттан сабаҕалаан билиэххэ сөп. Сатаан өҥнөрү араарбат, бачыыҥкатын быатын бааммат, мээчик ханна көтөрүн быһаарбат буолуон сөп, – диир Сардана Александровна. – Ааҕар ньымаҕа үөрэппэккэ эрэ оҕоҕутун күүһүнэн аахтараҥҥыт киниэхэ куһаҕаны эрэ оҥоруоххут. Ол иһин тугу эрэ бэлиэтии көрбүт буоллаххытына, оскуолаҕа бара илигинэ, хайаан да үчүгэй логопедка көрдөрүҥ диэн сүбэлиибин.",
      "Интэриниэккэ дислексияҕа анаммыт сайт баар . Онно ураты мэйиилээх дьон хайдах ааҕалларын көрүөххэ сөп. Алдьаммыт таблону ааҕа сатыыр курдуккун. “Б” кэнниттэн турар “Р” эмискэ “М” буолар, оттон “Б” аны “А”-ҕа кубулуйар. Оннооҕор буукубаны билэр, сатаан ааҕар киһи бүтүннүү буккуллар. Санаан көрүҥ, алпаабыты саҥа үөрэтэр оҕоҕо ол төһө ыараханын, хараҕын үрүө-тараа ыытарын.",
      "Дислексия туһунан сиһилии @logoclub_talk инстаграм аккаунугар билсиҥ.",
      "Хайдах көмөлөһүөххэ сөбүй?",
           "Интэриниэккэ “Дислексиялаах оҕоҕо көмө” диэн ааттаах элбэх ыстатыйа булуохха сөп. Ааптардар эрчиллиилэри уонна ааҕыы араас ньыматын холобурдууллар. Линейканан сирдэтинэн ааҕарга сүбэлииллэр уонна сүһүөхтэринэн оонньуулары быһаараллар, тиэкиһи кытта үлэлииргэ үөрэтэллэр. Тыл көтө-көтө аахтараллар, буукубалары пластилинтан оҥоттороллор уонна фигуралары кытта билиһиннэрэллэр.",
      "Ол эрээри Сардана Александровна логопед консультацията суох, үгүс дьарык туһата суоҕун тоһоҕолоон этэр:",
      "Ааҕыыны ыарырҕатыы араастаах. Оҕо дорҕооннору уонна буукубаны кыайан ситимнээбэт эбэтэр сүһүөхтэри холбуурун уустукурдуон сөп. Буукубалар “үҥкүүтэ” да суох, толкуйу булкуталлар.  Холобур, тыл суолтатын өйдөөбөт буолуу эмиэ дислексия көрүҥэ буолар.  Хас көрүҥ аайы тус-туспа эрчиллии, дьарык барыахтаах. “Маннык быһыылаах,” – диэн санааттан баар ньыма ны барытын боруобалааһын төттөрү балаһыанньаны уустугурдар. Ол иһин логопеды кытта үлэ булгуччулаах.  Маҥнай оҕо хайдах дислексиялааҕын быһаарыҥ, онтон дьарыкка түһүнүҥ.",
      "Ааптар Иванова Светлана",
      "«Кэскил» хаһыат 08.10.2019"
    ]
  },
  {
    "title": "Таатталар хомуур оонньуур оҥордулар",
    "date": "22.10.2019",
    "url": "http://keskil14.ru/taattalar-homuur-oonnuur-o-ordular/",
    "raw_text": [
      "Ытык Күөл «Сатабыл» оҕо айымньытын дьиэтин уһуйааччыллара оҕо толкуйун, сатабылын сайыннарар сыаллаах остуол оонньууларын хомуурун таһаардылар. Ол туһунан кылгастык бэйэлэрин санааларын үллэһиннилэр.",
      "Өбүгэлэрбит оҕону иитиигэ үтүмэн үйэлэр түгэхтэриттэн илдьэ кэлбит муударастарын дьүөрэлиир оонньуур хомуура «Өркөн Өй» диэн ааттаатыбыт. Бэйэбит айар холбоһуктарбытыгар улэбит үксүн көмпүүтэр үлэтэ буоларын быһыытынан иитиллээччилэрбит доруобуйаларыгар, биллэн турар, олус охсуулаах. Ол охсуулары аччатар, гаджет оонньууларын кэбэҕэстик солбуйар сыалтан биһиги «Өркөн Өй» хомууру оҥорорго санаммыппыт. Хомуурга Таатта улууһун «монополията», мастан уһаныллыбыт дуобат, хабылык, хаамыска, тыксаан уонна өйү сытыылыыр икки оонньуур киирэллэр.",
           "“Өркөн өй” оонньуур хомуурун сүрүн сыала-соруга педагог иитэр-үөрэтэр үлэтигэр ооньууну туһанан оҕону сахалыы култуураҕа сыһыарыы, төрөөбүт дойдутун остуоруйатын билии, дойдутунан киэҥ туттуу буолар. «Өркөн өй» хомууру арыйдыгыт эрэ тутатына оонньоон, сайдан, саҥаны үөрэтэн бараҕыт. Хомуур өбүгэлэрбит айбыт остуол оонньууларын нөҥүө оҕо сахалыы мындыр толкуйун, дьоҕурун, тутар-хабар сатабылын сайыннарар.",
           "Хомуур өссө биир соругунан буолар – дьиэ кэргэни түмүү. Ол курдук, төрүт өбүгэлэрбит курдук киэһээ бары түмсэн, атах тэпсэн олорон хабылыкка, хаамыскаҕа күрэхтэһэн, күлэн-оонньоон, кэпсэтэн-ипсэтэн, бэйэ-бэйэни сатаан истиһэр, убаастыыр, бары өттүнэн бириэмэни туһалаахтык аттарыахтарын сөп.",
           "Степан Соркомов,  Федот Ермолаев",
      "Тааттатааҕы “Сатабыл” оҕо айымньытын",
      "дьиэтин уһуйааччылара"
    ]
  },
  {
    "title": " “Цифровое поколение” симиэнэҕэ киинэ-квиз күнэ",
    "date": "15.10.2019",
    "url": "http://keskil14.ru/tsifrovoe-pokolenie-simiene-e-kiine-kviz-k-ne/",
    "raw_text": [
      "“Сосновый бор” сынньалаҥ уонна чэбдигирии киинигэр “Кампус молодежных инноваций” “Цифровое поколение” симиэнэҕэ биһиэхэ бу күннэргэ араас интириэһинэй түгэннэр буола тураллар. Ол курдук алтынньы 14 күнүгэр киинэ-квиз күнэ олус сэргэхтик ааста. Тоҕус академияттан биһиги “LVL SIX” бастакы миэстэни ылан олус үөрдүбүт. Бу квесткэ  араас киинэлэр, мультиктар түгэннэриттэн хаартыскалары, биидийэлэри, ону таһынан ханнык дьоруой саҥарарын астына таайдыбыт.",
      "Баһаатайбытыттан Сардаана Эверствоттан аҕыйах боппуруос ыйыттыбыт:  — Киинэ-квиз оҕолору хайдах түмэрий? – “Академияттан алталыы оҕо кытынна, ол иһин хамаанданнан үлэ буолар. Манна оҕолор бииргэ үлэлээн түмсүүлээх буоллаллар дии саныыбын”.",
      "-Тоҕо бу тэрээһини киинэ тиэмэтигэр  оҥордугутуй?  “Киинэ эйгэтигэр элбэх интириэһинэй түгэннэр бааллар. Улаханныын кыралыын бары киинэни көрөрбүтүн сөбүлүүбүт. Элбэҕи билиэххэ да сөп, ол иһин  уопсай тиэмэҕэ боппуруос оҥорон ыыттыбыт. Оҕолор киинэ эйгэтигэр интириэстээхтэрин көрдөрдүлэр, бары көхтөөх кыттыыны ыллылар”.",
      "— Оҕолорго баҕа санаан? “Оҕолор манна элбэх доҕоттордонон, астына дуоһуйа үөрэнэн, сынньанан баралларын баҕарабын”.",
      "Бу курдук, хас күн ахсын бөлөхтөрүнэн арааран баһаатайдарбыт күммүтүн араас тэрээһиннэринэн киэргэтэллэр, биһигини үөрдэллэр.",
      "Валера Емельянов",
      "Владислав Потапов",
      "Майатааҕы №2-дээх орто оскуола",
      "8 кылааһын үөрэнэччилэрэ"
    ]
  },
  {
    "title": "Отдохнувшие и довольные — кто они?",
    "date": "05.09.2019",
    "url": "http://keskil14.ru/otdohnuvshie-i-dovolnye-kto-oni/",
    "raw_text": [
      "Как говорят, лето — это маленькая жизнь! Наша практикантка, студентка Уральского экономического колледжа Светлана Егорова поинтересовалась, как прошло лето у юных респондентов.  Кто-то постарался загореть, чтобы укрепить здоровье, кто-то косил сено и гулял на ысыахе… Вроде обычное лето якутского школьника. Но это не так, ведь лето не только сенокос и отдых, но и открытия, новые знакомства, новое увлечение…",
                                                                                                     "Мирослав Егоров, 10 лет (с.Малыкай Нюрбинского района):",
      "В этом году я окончил IV  и поступил в V класс. Этим летом впервые побывал на сенокосе. Мне очень понравилось работать на лугу. Нет ничего лучше, чем окунуться в реку после тяжелого физического труда. Слышал, что если человек летом загорал, то зимой он будет здоров. Поэтому я тоже постарался загореть как следует. У меня есть двухлетняя сестрёнка, и в помощь маме я присматриваю за ней. В свободное время я люблю играть в футбол, а также смотреть эту игру по телевизору. Я — фанат бразильского футболиста Неймара. Если бы здесь у нас обучали игре в футбол, я бы с удовольствием занимался. Когда вырасту,  хочу стать футболистом.",
                                                        "Сарыада Чомчоева, 17 лет (с. Дюллюкю Верхневилюйского района):",
      "Летние каникулы я всегда провожу в деревне с бабушкой и дедушкой. С самого детства летом я приезжаю к ним,  это стало незыблемой  традицией. Так как у моего дедушки есть табун лошадей, мы всей семьей выходим на сенокос. Для кого-то это тяжкий труд, а для меня — это истинное удовольствие. Также я с сёстрами собираю ягоды и помогаю по дому. Для меня лето – это время, когда можно побыть с семьёй на свежем воздухе, и почувствовать себя неотделимой частичкой природы.",
           "Айсен Иванов, 15 лет  (г. Якутск):",
      "На летние каникулы я приезжаю в деревню к бабушке с дедушкой. Помогаю им по хозяйству, присматриваю за младшими братьями и сестрёнкой. С дедушкой ходил в лес по ягоды. Был на сенокосе. Купался в озере с друзьями. Если ты любишь труд, то в деревне есть чем заняться. Я каждое лето провожу в деревне, дышу свежим воздухом и занимаюсь физической работой. Лето – моё самое любимое время года.",
           "Кюннэй Андреева, 9 лет (с. Верхневилюйск):",
      "В начале лета я побывала на двух ысыахах. Мне все очень понравилось: и нарядно украшенное түһүлгэ, где разноцветные салама развевались на ветру, и гости, одетые в красивые  национальные одежды, и конкурсы, где девушки соревновались в красоте, а парни – в силе и ловкости.   Потом поехала в Якутск. Ну, и тут можно неплохо провести время.  В течение месяца занималась гимнастикой в спортивном комплексе “Дохсун”. Увидела разные красивые места в городе. Вернулась домой отдохнувшей и довольной."
    ]
  },
  {
    "title": "Олоҥхо оҕоҕо тугу туһалыырый?",
    "date": "25.06.2019",
    "url": "http://keskil14.ru/olo-ho-o-o-o-tugu-tu-alyyryj/",
    "raw_text": [
      "Олоҥхо ыһыаҕа Нам улууһун киинигэр бэрт сэргэхтик ааста. Бу сайыны көрсөр үтүө бырааһынньык норуот тылынан баайын кытта хайдах ситимнээх эбитий? Биһиги өбүгэлэрбит үйэттэн үйэҕэ илдьэ сылдьыбыт олоҥхолоругар Ыһыах түҥ былыргы сиэрэ-туома барыта баар. Көхсүттэн көнтөстөөх, ол аата Айыылартан ситимнээх, саха омуга үрдүкү халлааҥҥа олорор Үрүҥ Аар Тойонтон быйаҥнаах дьылы, соргулаах олоҕу көрдөһөллөрө. Былыр да, быйыл да бу сиэр-туом үгэс быһыытынан толоруллар.",
      "Бу күннэргэ Эҥсиэли хочотугар ыытыллыбыт Олоҥхо ыһыаҕын туһунан суон сурах, кэрэ кэпсээн Саха сирин барытын тилийэ көттө. Ордук мааны тутуулары, тыыннаах кубалары, ыһыах арыллыытын, былыргылыы сиэри-туому тутуһууну сэҥээрбиттэр. Холобура, кэлбит ыалдьыты барытын итии миининэн күндүлээһини.",
           "  ",
      "Саханы саха дэппит тимир уустара икки түүннээх күн көһөҥө таастартан тимир болгуону уулларан, күөттүүрүнэн итии уокка уһааран, таптайан, быһах оҥордулар. Уустар түһүлгэлэрэ улахан сэҥээриини ылыан ылла. Өссө манна кыргыттар тэбис-тэҥҥэ уһана сылдьаллара элбэх ыалдьыты сөхтөрбүт буолуохтаах.",
           "Олоҥхо бухатыырын “Эр бэрдэ” күрэҕэр кыттааччылар автобус состулар, ыарахан таастары бириэмэҕэ үөһэ уурдулар, гиирэ бырахтылар, 250 киилэлээх ыйааһыны тастылар, таас көтөҕөн хаамтылар. Быыппастар былчыҥнаахтар күрэхтэригэр олохтоох бухатыыр Евгений Иванов кыайан, 400 тыһ. солкуобайынан наҕараадаланна. Тулагы “Геракла” Артём Ветров иккис буолла, кини 100 тыһ. солкуобайы тутта. Онтон эн улааттаххына Олоҥхо бухатыырын тэҥэ күүстээх-уохтаах буолуоххун баҕараҕын дуо? Элбэхтэ эрчилин, өбүгэҥ аһын аһаа, бэйэҕэр эрэллээх буол!",
           "Оҕо аймахха анаан арыллыбыт былаһааккаҕа өбүгэлэр оонньуулара тэрилиннилэр.  Кырачаннар олус астынан, сүргэлэрэ көтөҕүллэн, хото оонньоотулар. Манна булугас өй, түргэн туттуу, сымса толкуй элбэҕи быһаараллар. Оҕо биир эргииргэ биир-балтараа чаас барыыр. Биир кэрэхсэбиллээҕэ диэн – оонньуу барыта босхо.",
           "Төһө да саха тылынан уус-уран айымньыта Аан дойду шедеврынан билиниллибитин, өрөспүүбүлүкэ салалтата бары кыаҕын ууран, үлэлэспитин үрдүнэн, дьон-сэргэ олоҥхону ылынарга ыксаабат. Оттон норуот баайын барҕардар, тилиннэрэр, салгыы сайыннарар, дьиҥэр, оҕолор. Үүнэр көлүөнэ хайдах ылынарыттан, иҥэринэриттэн, олоҥхо кэскилэ улахан тутулуктаах.",
           "Ыһыахха олоҥхоһут оҕолор күрэхтэрэ элбэх кыттааччылаах, улахан тыҥааһыннаах буолла. Быыкаа эрдэхтэн уһуйааҥҥа, оскуолаҕа анаан үөрэппиттэр да бааллар, саҥа саҕалааччылар да элбэхтэр. Ыраахтан-чугастан номнуо элбэх ситиһиилээх, күүстээх куоластаах, артыыс талааннаах оҕо олоҥхоһуттар сырдык, киэҥ балаҕаҥҥа тоҕуоруһа муһуннулар. Кыттааччы олус элбэх буолан, күрэхтэһии үс күнү быһа буолла. Манна көрдөххө, олоҥхонон ордук уолаттар умсугуйаллар эбит. “Эн чахчы олоҥхону сэҥээрэҕин дуо? Эбэтэр дьонуҥ, учууталыҥ күһэйэллэр дуу?” – диэн үүйэ-хаайа тутабын. “Бэйэм сэҥээрэбин”, — дииллэр. Бука бары. Мин олус сөхтүм уонна үөрдүм.",
      "Оҕолоор, олоҥхо омос көрдөххө, ыарахан, уустук курдук. Ис-иһигэр киирдэххэ, олус интэриэһинэй эбит. Киһи иһиттэр истэ олоруон курдук. Күрэхтэһии кыттыылаахтара этэллэринэн, олоҥхо киһи өйүн (память), айар дьоҕурун, кыаҕын сайыннарар.",
           "Гермагенова Зарина 9 саастаах, Нам сэлиэнньэтин «Түөлбэ» оҕо киинигэр үҥкүүгэ уонна «Дьырылы» фольклор куруһуогар дьарыктанар.  Кыысчаан таайа Көстөкүүн Тихонов олоҥхолуурун батыһа сылдьан истэр эбит. Константин Никонович «Олоҕум оһуора — олоҥхо», «Хоммут уоһу хоҥнордоххо» диэн кинигэлэрдээх. Сиэн балта кини туйаҕын хатаран олоҥхонон умсугуйан дьарыктанар. Уһуйаантан ыллыыр, үҥкүүлүүр. Кыысчаан олоҥхону үөрэтэр уустуга суох диир, тоҕо диэтэр кини остуоруйа курдук. Ыарахан тиэкистээх да буоллаҕына, оҕо ойуулаан көрөр дьоҕура сайдар.  Зарина ийэтэ олоҥхонон оҕо өйүн, толкуйун сайыннарар кэбэҕэс, итиэннэ кыра киһи үрүҥү-хараны араара үөрэнэр диир.",
      "Новиков Артем эмиэ Нам «Түөлбэтигэр» олоҥхонон, хомуһунан дьарыктанар. Ону тэҥэ спортивнай оскуолаҕа тустуу сиэксийэтигэр сылдьар. Былырыын Соколова Э.Ф. аатынан «Олоҥхону олук оҥостон» диэн күоэхтэһиигэ көрөөччүлэр биһирэбиллэрин ылбыта уонна «Саҥа аат» номинация хаһаайына буолбута. Артем олоҥхону толороругар ордук Бухатыыр уол ырыатын сөбүлүүр. Оччоҕо кини санаатыгар сүрдээх күүстээх, аптаах аттаах, куйахтаах-батастаах, Айыы аймаҕын көмүскүүр үтүө сүрэхтээх буулаҕа бухатыыр буола түһэр.",
           "Степанова Ганна Алдан Хатыстыырыттан кэлэ сылдьар. Төрөөбүт тылынан нимнгакан диэн эбэҥкилии олоҥхо курдук эпоһы толордо. Дэвэлчэн бухатыыр балтын абааһылар уоран илдьэ бараллар. Онно үс төбөлөөх моҕой кыыл баар. Эмиэ олоҥхоҕо курдук кыыллар дьоҥҥо, дьон кыылга кубулуйаллар, табалар киһилии саҥараллар. Ганна эбэҥкилии тылын нимнгакан нөҥүө дириҥник үөрэтэр. Күннээҕи олоххо ийэтиниин төрөөбүт тылынан кэпсэтэр. Инньэ гынан кини түөрт тылы тэҥинэн үөрэтэр: эбэҥки, саха, нуучча уонна английскай.",
           "Чурапчы Сылаҥын чиэһин көмүскээбит уол  Николаев Олег Дьокуускайга олорор. Кини нуучча оскуолатыгар үөрэнэр. «Иккис кылаастан сахалыы тылынан саха оҕолорун кытта үөрэниэхпин баҕарабын диэн туруорсан, эдьиийбэр олорон Сылаҥҥа үөрэммитим. Олоҥхо куруһуогар дьарыктаммытым. Кэлин эдьиийим куоракка үлэлии кэлэр буолан, куораппар төннүбүтүм. Бэйэм дьарыктанар буоламмын, таһымым быйыл лаппа мөлтөөтө», — диэн кэпсиир. Салайааччыта — Л.С. Сивцева. Олоҥхонон үлүһүйүү киһиэхэ ылынар өйө (память), тыла-өһө сайдарыгар улаханнык көмөлөһөрүн этэр.  Олег абааһы уол ырыатын толорорун ордорор. «Тоҕо диэтэр кини куолаһын, ырыатын төһө баҕар уларытыахха сөп», — диир. Технология куруһуогар сылдьар, маһынан уһанар, сөбүлүүр уруоктара — математика уонна физкултуура.",
      "Олоҥхо күрэҕин муҥутуур кыайыылааҕынан Үөһээ Бүлүүттэн Аянитов Никита буолла. Кини «Океан» лааҕырга сынньанар путевканан наҕараадаланна.   Уопсайа сүүстэн тахса оҕо кытынна.   Оттон бөлөҕүнэн күрэхххэ Ньурбатааҕы «Арыллыы» кэлэктиибэ бастаан, 25 тыһ. солк. харчынан бириэмийэлэннэ.  ",
      "Ааптар: Мария Корякина"
    ]
  },
  {
    "title": "Анатолий Павлов-Дабыл: Саха омук кэскилин итэҕэлбит түстүөҕэ",
    "date": "24.06.2019",
    "url": "http://keskil14.ru/anatolij-pavlov-dabyl-saha-omuk-keskilin-ite-elbit-t-st-e/",
    "raw_text": [
      "Анатолий Николаевич Павлов-Дабыл  саха итэҕэлин туһунан лиэксийэлэри ааҕан саҕалаата. Норуот философията, өйө-санаата хайа диэки салалларыттан  омук кэскилэ улахан тутулуктаах. Онтон ол өй-санаа түмсүүтүн ситиһии — хас биирдии киһиттэн быһаччы тутулуктаах. ",
      "Суруналыыс, этнопедагог, «Кэскил» оҕо издательствотын биир тутаах үлэһитэ Анатолий Павлов-Дабыл лиэксийэтин эһиги болҕомтоҕутугар таһаарабыт.  Итэҕэли оҕо иитиитигэр хайдах сыһыары тутпар туһунан салгыы кэпсиэҕэ. Бу — киирии лиэксийэ. Истиҥ, сэргээҥ!",
      ""
    ]
  },
  {
    "title": "Кэбээйигэ Оҕо ыһыаҕа Тимофей Сметанин айымньыларыгар ананна",
    "date": "07.06.2019",
    "url": "http://keskil14.ru/kebeejige-o-o-y-ya-a-timofej-smetanin-ajymnylarygar-ananna/",
    "raw_text": [
      "Өрүү буоларын курдук, үөрэх сылын биир күүтүүлээх улахан тэрээһинэ Т.Е. Сметанин төрөөбүтэ 100 сылыгар ананна. Сарсыардаттан оҕо ыһыаҕар тэринэн, сир симэхтэрин, кыргыттар үҥкүүлэриттэн саҕалаатылар, Екатерина Яковлевна айылҕаҕа быырпах ыһан алҕаата, кэлбит дьоҥҥо айах туппутун кэннэ төрүт культура уонна музыка учуутала Матрена Павловна Килижекова тойук туойда.",
      "Бу кэнниттэн Т.Е. Сметанинна аналлаах фольклорга күрэс саҕаланна. Хамаандалар оҕолоро инники туох да бэлэмэ суох, кыһын билбит, үөрэппит көрүҥнэрин тахсан толорон истилэр. Элбэх толорооччулартан муҥутуур кыайыылаахтарынан, хоһооҥҥо – Дьяконова Дайаана, норуот ырыатыгар Кондакова Варя, чабырҕахха Дьяконова Надя, хомуска оонньууга Лепчикова Лилиана, олонхоҕо Полятинская Света үҥкүүгэ учууталларбыт Акулина Егоровна уонна Вера Васильевна Т.Е. Сметанин «Бу Лена» хоһоонунан дьүһүйүүлэрэ ааттанна. Фольклор күрэһэ Дария Алексеевна Гуляева уонна Матрена Павловна оһуохайдарынан түмүктэммитэ.",
                                         "Күрэс кэнниттэн буойун — суруйааччыбыт оҕо сааһын аатынан «Быһыйа» күрэҕэ саҕаланна. Манна хапсаҕайга кыра кылаастарга Сыроватскай Арылхан, орто сүһүөххэ Корякин Айаан, улахаттарга Дьяконов Алеша; мас тардыьыытыгар кыра кылаастарга  Охлопков Айсен, ортоҕо ыалдьыппыт Ноговицын Еремей, улахаттарга Дьяконов Коля кыайаннар хамаандаларын чиэстээхтик көмүскээн, бастакы миэстэни «Тимуровецтар», иккиһи — «Валя Котик», үсүһү – «Орленок» хамаандалар ыллылар.",
                                         "Сыл аайы ыытыллар «Зарница» оонньуубут суруйааччыбыт «Егор Чээрин» айымньытыгар уонна Советскай кэмҥэ баар буола сылдьыбыт Пионерскай тэрилтэ олохтоммута 95 сылыгар олоҕурбут. Бастаан парадтаатыбыт, ааппытын ол кэмнээҕи өйдөбүллэринэр таллыбыт, девиз, речевка, ырыа көмүскээтибит. Манан урут дьоннорбут олохторун историятын сэгэтэн көрдүбүт. Айымньы ис хоһоонунан булугас өйдөөх, хорсун Егор Чээрин, снайпер Шагуров, повар Бычков буолан ылаттаатыбыт. Уопсай түмүгүнэн «Тимуровец» хамаанда — бастакы, иккис — «Валя Котик», үһүскэ «Орленок» хамаанда тигистибит.",
                                         "Бу кун хамаанда оҕолоро бары бииргэ түмсэн, кыраларбытын оҕолоон, олус эйэлээхтик оонньоон астынан араҕыстыбыт. Баай ис хоһоонноох, көрдөөх оонньууну тэрийбиттэригэр учуталларбытыгар махтанабыт.",
      "Ааптар: Полятинская Света, Кэбээйи улууһун Н.Х.Дьяконов аатынан Тыайа орто оскуолатын 6 кылааһын үөрэнээччитэ   "
    ]
  },
  {
    "title": "Мүрү эдэр натуралистара «эко-олбуор» тутталлар",
    "date": "06.06.2019",
    "url": "http://keskil14.ru/m-r-eder-naturalistara-eko-olbuor-tuttallar/",
    "raw_text": [
      "Мүрүтээҕи эдэр натуралистар станцияларын үлэһиттэрэ, иитиллээччилэрэ айылҕа чөл туруктаах буоларыгар элбэх үлэни ыыталлар. Айылҕа харыстабылын үлэһиттэрин күнүгэр улуустааҕы хаһыат кэрэспэдьиэнэ кинилэргэ тиийэ сырытта.",
      "Мүрүтээҕи эдэр натуралистар станцияларын олбуорун иһигэр күп-күөх. Теплицалар, айылҕа матырыйаалыттан оҥоһуктар бааллар. Маны сэргэ пластиковай бытыылкалартан олбуор оҥоһуллан эрэрэ харахха быраҕыллар.",
      "Айылҕаҕа бытыылка бөх буолан ыһылла сытара элбээтэ. Ону туһаҕа таһааран, эдэр суруналыыстар «Эко олбуору» оҥорорго санаммыттар. «Сылааһы туттун, оҕуруот аһын тыалтан, сыыстан  харыстаатын диэн санааттан маннык дьаһалы ылынныбыт. Тас көстүүтэ төһө кыайалларынан кэрэ, ураты буоллун диэн тута сылдьабыт«, — диэн сатнция эбии үөрэхтээһинин педагога, бырайыак ааптара Валерий Николаевич Бурцев билиһиннэрдэ.",
      "Станция дириэктэрэ Людмила Константиновна Винокурова өр сылларга нэһилиэнньэни кытта айылҕабыт чөл буоларын туһугар үлэлэһэр, араас экологическай лааҕырдары арыйан оҕолору уһуйалларын кэпсээтэ. Оҕолор сайын устата сыыс оту хомуйар аахсыйаҕа кытталлар, оту-маһы чинчийэн научнай үлэ суруйарга үөрэнэллэр, бырайыак суруйаллар, оҕуруот аһын олордорго уһуйуллаллар.",
           "Станция эдэр натуралистарын сайыҥҥы лааҕырыгар күүтэр. Кылгас сайыны баттаһа үлэни оройуттан тутан үлэлииргэ бэлэм.",
      "Ааптар: Айаал Молокотин, ulus.mediaV "
    ]
  },
  {
    "title": "Таатта оҕолоро өркөн өйү сайыннараллар",
    "date": "05.06.2019",
    "url": "http://keskil14.ru/taatta-o-oloro-rk-n-j-sajynnarallar/",
    "raw_text": [
      "«Тааттаҕа Өркөн өйү эрчийии» диэн бастакы улуустааҕы фестиваль ыытылынна. Оскуолаҕа үксүн логическай толкуйга, хаҥас мэйиини сайыннарыыга кыһаллаллар. Айар дьоҕурдаах оҕолорго уҥа мэйиилэрин эрчийэллэр. Оттон сахалыы өй иккиэннэрин дьүөрэлээн, сэрэйэн-сэдиптээн, мындырдык билгэлээн анаарар, дьөлө билэр-көрөр дьоҕуру сайыннарыы буолар. Сахалыы өй төрүт тылга тирэнэр, араас таабарыннарынан, өс хоһооннорунан, ооньууларынан, оонньуурдарынан эрчиллэр.",
      "Таатта — саха тылын биһигэ. Баһылай Бырдьахаанап эппитин курдук «Омук күүһэ – өйүгэр, өйүн күүһэ -тылыгар».  «Сахаҕа “Өркөн” диэн ортоку мэйиини ааттыыллар, кини киһи сүүһүн ортотугар сүүрэлии сылдьар үһүс харах”, — диэн быһаарар Тэрис үөрэҕин салҕааччы Уйусхаана. Бу интуициянан икки мэйиини холбоон анаарар тус киһи бэйэтин толкуйа. Ол сахалыы өй, толкуй, санаа, быһаарыы, көрүү.",
           "«Сатабыл» улуустааҕы оҕо айымньытын дьиэтэ иилээн-саҕалаан сэттэ араас хайысханан тэрийдэ, 124 кыттааччы араас кэрэхсэбиллээх өйдөөхтөрүн умсугуйан туран маннык көрүҥнэргэ көрдөрдүлэр: • Мындыр өй. Рационализаторство. Олоххо киэҥник туттуллар техникаҕа, дьиэҕэ, араас эйгэҕэ табыгастаах тупсарыылары ситиһэр саҥа оҥоһуктары көрдөрүү уонна быһаарыы. • Өркөн өй. Боппосовтар өйү эрчийэр тэриллэринэн күрэх. • Тобулук өй. Саха өйү эрчийэр ньымалара уонна тэриллэрэ • Өйү эрчийэр оонньуурдар уонна оонньуулар. • Саха бэргэн тыла-өһө. Саҥа сахалыы таабырыннары, өс хоһооннорун айыы (дьиэҕэ бэлэмнэнэн кэлии) Бу көрүҥҥэ дьиэ-кэргэнинэн күрэх. • Булугас тыл өйө. Сахалыы кроссвордары оҥоруу (дьиэҕэ бэлэмнэнэн кэлии). Бу көрүҥҥэ дьиэ-кэргэнинэн күрэх буолла. • «Тииҥ мэйии” — өйгө хатыыр кыахха күрэхтэһии (образнай фигуралары өйгө хатааһыҥҥа уонна тылынан хоһоону тута үөрэтэргэ).",
           "Тааттаҕа бу фестиваль тэриллибит өссө биир төрүөтүнэн, манна Уолбаҕа Боппосовтар диэн бэрт мындыр аҕа ууһа дьиэ-кэргэҥҥэ оҕо өйүн эрчийэр дьарыктаахтара буолар. Улахан аймах эһээтэ Владимир Трофимович Боппосов оҕо өйүн сайыннарар эҥин араас оҥоһуктары айан-оҥорон уолаттарын, сиэннэрин такайбыт. Ол түмүгэр уолаттара бары тобуллаҕас өйдөөх рационализатордар, тыа олоҕор туттуллар сүүрбэччэ араас техникаҕа тупсарыыны оҥорбуттар. Кийииттэр Анна Петровна, Зоя Петровна, сиэннэр Алиан, Андриан эмиэ дьиэлэригэр өйү эрчийэр дьарыктаахтар. Оскуолаҕа «Мындыр өй» диэн музей-куруһуок 1997 сыллаахтан оҕолору эрчийэр. Учууталлар уруоктарыгар сахалыы өйү сайыннарарга туһааннаах сорудахтары айбыттар. Онон Боппосовтар дьиэ кэргэттэрэ бу фестивалга 17 киһилээх хамаанда тэринэн Өркөн Өй хас да көрүҥүн иилээн-саҕалаан ыыттылар, күүстээх биһирэбили ыллылар, түһүмэх муҥутуур кыайыылааҕар Карина Стручковаҕа, Ытык Күөл иккис оскуолатын үөрэнээччитигэр, Михаил Боппосов оҥорбут талах курун бэлэх туттардылар. Габышев Эрчим (Ытык Күөл лицейэ) бастаата. Дедюкин Максим (Ытык Күөл 2-с оскуолата) иккистээтэ. Мосоркин Степа (Уолба) үһүстээтэ. Маннык ыал, дьиэ-кэргэн оонньуулара, оонньуурдара билиигэ-көрүүгэ тахсан, улуус ыччатын таһымын үрдэтэргэ республика атын да улуустарыгар тарҕанар кыахтаахтар.",
           "Аныгылыы саха таабырыннарын, өс хоһооннорун, бэргэн этиилэрин айыы, сахалыы саҥа оонньуулары, оонньуурдары айыы – фестиваль күрэһин эмиэ биир көрүҥэ этэ. Манна информационнай технологиялары туттан олоҥхону туһанан комиксы сахалыы МАҔЫЙ диэн ааттаан Тааттатааҕы лицей үөрэнээччилэрэ Арыйаана Дорофеева уонна Кэрэчээнэ Маркова айбыттара бэрт кэрэхсэбиллээх. Саха бэргэн тыла-өһө түһүмэххэ дьиэ кэргэнинэн сахалыы саҥа таабырыннары, өс хоһооннорун айан кэлбит Уолба олохтоохторо Изабелла Ивановна Данилова кыыһынаан Ангелиналыын, убайдара Иван Иванович Карбакановы кытта бииргэ Саха бэргэн тыла өһө номинация кыайыылаахтарынан буоллулар. Булугас тыл өйүн күрэҕэр дьиэ кэргэнинэн сахалыы кроссворду оҥорууга Федоров Данил “Кэрэхсэбиллээх үлэ” номинацияны ылла (Ытык Күөл, лицейэ), I миэстэ — Слепцов Валентин, Прокопьев Сергей, Яковлев Максим, (“Сатабыл”, Оҕо айымньытын киинэ), II миэстэ — Даниловтар дьиэ кэргэн (Уолба), III миэстэ — Дайбанныров Аян, Баишев Женя (“Сатабыл”). “Тииҥ мэйии” — өйгө хатыыр кыахха күрэхтэһиигэ — I миэстэ — Бочурова Сайыына, Уолба орто оскуолата, I миэстэ — Стручкова Карина, Ытык Күөл 2-с оскуолата, III миэстэ — Татаринов Андрей, Ытык Күөл лицейэ.",
      "Биһиги сахалыы толкуйбутунан, тылбытынан аан дойду таһымыгар тэҥҥэ сэргэстэһэр суолу тыырабыт, оччоҕо эрэ сонун, хатыламмат уратыбытынан аахсар дьонноох буолуохпут. Интеллектуальнай ситиһиилэрбитигэр быраап өттүнэн көмүскэллээх буоларга билиилээх, анал культуралаах буолуохтаахпыт. Ол иһин бу тэрээһиҥҥэ «Наследие Якутии» диэн интеллектуальнай быраабынан дьарыктанар тэрилтэ салайааччыта Ю.А. Бурнашова кэлэн сүбэ-ама биэрдэ, салгыы үлэлэһэргэ бэлэмин биллэрдэ. Этнопедагог Т.П. Егорова сахалыы толкуйга эрчийиилэри оҥордо, оҕону сахалыы иитии уратыларыгар болҕомтону уурда. “Арылы Кустук”диэн оскуолаҕа киирэ илик саастаах оҕолор тэрилтэлэрин холбоһуктара олоҥхо эйгэтинэн, төрүт айылҕа, дьарык матырыйаалларынан оҕо өйүн сайыннарыыга утумнаахтык, айымньылаахтык үлэлииллэрин бары биһирээтибит. Өйү эрчийэр оонньуурдары уонна оонньуулары улахан дьон билиһиннэрэн кэпсээтилэр. Н.П. Сунхалырова, С.А. Дедюкина (Ытык Күөл “Чуораанчык” оҕо уһуйаана) – I миэстэ. Нь.И. Егорова, В.И. Егоров (Ытык Күөл “Эрэл” киинэ) иккис, А.И. Колодезникова (Кыйы, “Сардаана” оҕо уһуйаана) үһүс буоллулар. Тобулук өйгө — саха өйү эрчийэр ньымаларынан уонна тэриллэринэн, ол эбэтэр интеллектуальнай тренажердарга күрэхтэһиигэ Бабанова Сайаана (Ытык Күөл “Солнышко” оҕо уһуйаанын иитиллээччитэ, сал. Д.А. Захарова) кыайыылаах таҕыста.",
      "Улууска ыытыллар бастакы тэрээһини Таатта баһылыга Михаил Соров сэргээн көрдө-иһиттэ, быйыл биллэриллибит Туризм сылыгар туһалаах маршруттар электроннай карталарын, сахалыы мындыр уонна кэрэ сувенирдары айбыттарын кэрэхсээтэ.",
      "Ааптар: Ульяна Винокурова, социология билимин доктора, Психология билимин кандидата, “Өркөн өй” бырайыак ааптара"
    ]
  },
  {
    "title": "Өктөмҥө ааҕыыны көҕүлүүллэр",
    "date": "03.06.2019",
    "url": "http://keskil14.ru/kt-m-aa-yyny-k-l-ller/",
    "raw_text": [
      "Ааспыт нэдиэлэҕэ Россия үрдүнэн Бибилэтиэкэ күнэ ыытыллыбыта. Ол  чэрчитинэн СӨ бастакы Президенэ М.Е.Николаев Архыып-бибилэтиэкэтэ «Читаем все» диэн хас да сиэксийэлээх үлэни көҕүлээбитэ. Бу тэрилтэни кытта биһиги эрэдээксийэбит былырыыҥҥы үөрэх дьылыгар «Бастакы Президентэн ыйыт»  бырайыагы көҕүлээбиппит. Михаил Ефимович биһиги тэрээһиммит күндү ыалдьыта  буолбута. ",
      "Оттон быйыл Өктөмҥө СӨ бастакы Президенин көмөлөһөөччүтэ С.В.Попов тула мустан үрдүкү кылаас оҕолоро «Олохпутун хайдах өссө тупсарабыт» диэн тиэмэҕэ кэпсэттилэр.  «Кэскили» дьиэ кэргэнинэн ааҕабыт» сиэксийэҕэ оҕолор сэҥээриилэрин ылбыт кэпсээннэрдээх, «Учуутал аргыһа» хаһыаты таһаарааччы редакторынан үлэлээбит, «Кэрэмэс эйгэбин кэрэхсии», «Балыллыы» кинигэлэр ааптардара Октябрина Шамаева-Чэлгийэни  кытары кэпсэттилэр. Алын кылаас үөрэнээччилэрэ библиотекарь О.Н.Харитонованы кытары А.С.Пушкин айымньыларын дорҕоонноохтук аахтылар. Итиэннэ Өктөм нэһилиэгин олохтоохторо саха норуодунай суруйааччыта Сэмэн Туматы, П.А.Ойуунускай аатынан Государственнай бириэмийэ лауреата, Хаҥалас улууһун Бочуоттаах гражданина Павел Харитонов-Ойукуну кытары  көрүстүлэр.",
                "Октябрина Шамаева бастакы аахпыт кинигэлэрин, оскуолаҕа учууталлыы сылдьан эдэр кэрэспэдьиэннэр постарын хайдах  үлэлэппитин, «Бэлэм буол»-«Кэскил» хаһыаты хайдах туһаммытын уонна суруйбут   кэпсээннэрин, геройдарын туһунан сырдатта. Итиэннэ СӨ бастакы Президенэ М.Е.Николаев туһунан санаатын тиэртэ:",
      "— Михаил Николаев—ытыктыыр киһим. Кини салайар кэмигэр СӨ  суверенитеты ылыммыта, судаарыстыбаннас үрдүк кэрдиискэ тахсыбыта, өрөспүүбүлүкэ боломуочуйата кэҥээбитэ. Туох баар салааҕа кыахтаахтык үлэлээбитэ. Хас эмэ сылы өтө көрбүт дьоҕурдаах билиҥҥи кэмҥэ соҕотох салайааччы. Бу бибилэтиэкэҕэ оҕолор эһиги элбэхтик сылдьыҥ, Михаил Николаев олоҕун, үлэтин үөрэтиҥ.  ",
      "Суруйааччы Сэмэн Тумат Михаил Ефимовичка хас да кинигэни бэлэхтээбит. Илии баттаан. Ол кинигэлэр бары—СӨ бастакы Президенин Архыып-бибилэтиэкэтигэр хараллан сыталлар.",
      "— Мин Михаил Ефимовиһы элбэхтик көрсүбүтүм. Кини  суруйааччыларга сыһыана үчүгэй буолааччы,—диир Сэмэн Тумат.",
      "Саамай үөрүүлээҕэ баар, СӨ бастакы Президенин Архыып-бибилэтиэкэтин үлэһиттэрэ Чапаев, Өктөм элбэх оҕолоох дьиэ кэргэттэригэр 17 «Кэскил», «Юность Севера» хаһыаттары бэлэхтээтилэр уонна сурутуу эстафетатын Өктөм нэһилиэгин дьаһалтатыгар, баһылык Александр Большаковка туттардылар.",
           "— Оҕолорго «Кэскил»—үчүгэй бэлэх дии саныыбын. Салгыы сурутуу оҥотторон, Өктөм нэһилиэгэр баар тэрилтэлэри кэрийэн, оҕолорго аналлаах «Кэскил», «Юность Севера» хаһыаттары салгыы да суруйтарыахпыт. Бу—биһиги үлэбит былааныгар киирэ сылдьар тэрээһин,—диэтэ Александр  Николаевич.—Бүгүн манна биһиэхэ норуодунай суруйааччы Сэмэн Тумат кэлэн барбыта наһаа үчүгэй. Биһиги оскуолаҕа үөрэнэр эрдэхпитинэ, норуодунай поэт Петр Тобуруокап кэлэ сылдьыбытын  билиҥҥээҥҥэ диэри үчүгэйдик саныыбын.    ",
      "Бастакы Президент М.Е.Николаев Архыып-бибилэтиэкэтин кэлэктиибэ 17 «Кэскил», «Юность Севера» хаһыаты суруйтаран, редакция Махтал суругун, итиэннэ кинигэ бэлэхтэри туттулар. Бу кинигэлэр быыстарыгар «Бэлэм буол»-«Кэскил» урукку үлэһитэ Николай Дмитриев «Адресованное детям Якутии» диэн бэрт сэдэх кинигэтэ баар.",
      "Өктөмҥө «Кэскил», «Юность Севера» хаһыаттарга сурутуу хаамыытын салгыы да билсиэхпит.",
      "Өктөмнөр биһиги хаһыаппытын кытары үлэлэрин ахтар буоллахха,  урут алын кылаас учуутала Клара Николаевна Томская үөрэнээччилэрин айар үлэҕэ, «Кэскилгэ» сурутууга көҕүлүүрэ. Өктөм оҕолоро «Кэскилгэ» үгүстүк бэчээттэнэллэрэ. «Клара Николаевна—айар куттаах учуутал. Ол да иһин кини оҕолору айар үлэҕэ көҕүлүүрэ, үөрэнээччилэрин суруйууларын «Кэскилгэ» үгүстүк бэчээттэтэрэ. Эдэр кэрэспэдьиэннэр постарын мин санаабар, бэйэтэ айар куттаах киһи ылсан үлэлэтэр. Түбүктээх үлэ», — диир  Наталья Капитонова,  ангылычаан тылын учуутала, Архыып-бибилэтиэкэ сэбиэдиссэйэ.",
      "Ааптар: Жанна Леонтьева.  ",
      "Өктөм, Хаҥалас."
    ]
  },
  {
    "title": "Бэйдиҥэлэр кыталыктары көрдүлэр",
    "date": "21.05.2019",
    "url": "http://keskil14.ru/bejdi-eler-kytalyktary-k-rd-ler/",
    "raw_text": [
      "Ааспыт өрөбүллэргэ Уус-Алдан Бэйдиҥэтигэр Кыһыл кинигэҕэ киирбит айылҕа маанылаах оҕолоро — кыталыктар  ыалдьыттаатылар. Кыҥкыр-лыҥкыр ырыалаах көтөрдөр күөлгэ түһэн, сынньанан, сэниэ ылан аастылар. Олохтоохтор кинилэри көрөн дьоллоннулар. ",
      "Кыталыктар ыам ыйын 17 күнүгэр Бэйдиҥэ эбэтин үрдүнэн киэһэлик кэлэн түспүттэрэ. Мааны көтөрдөр ити күн түспүт сирдэригэр хоннулар. Сарсыҥҥы күнүгэр  эбэни иккитэ эргийэн баран, хоту диэки көтө турдулар. Олохтоохтор кэлэн чугастан көрдүлэр, сөхтүлэр-махтайдылар. Өбүгэлэрбит этиилэринэн, кыталыгы көрбүт киһи дьоллоох буолар.",
           "Ааптар: Люба Охлопкова, Бэйдиҥэ орто оскуолатын 9-с кылааһын үөрэнээччитэ"
    ]
  },
  {
    "title": "Эҥэ пионердарын көхтөөх олохторун билистибит",
    "date": "20.05.2019",
    "url": "http://keskil14.ru/e-e-pionerdaryn-k-ht-h-olohtorun-bilistibit/",
    "raw_text": [
      "Дьааҥы Эҥэтигэр «Библио түүн» буолла. Бу бэртээхэй тэрээһиҥҥэ пионердар тустарынан элбэҕи биллибит-көрдүбүт. Бырааһынньык нуучча  уонна саха суруйааччыларын айымньыларынан сыаҥка көрдөрүүттэн саҕаланна.",
      "Дьааҥы Эҥэтигэр 1-4-с кылаас оҕолоро экологияҕа сыһыаннаах сыаҥкалары туруордубут. Оскуола бибилэтиэкэрэ Горохова Розалия Юрьевна викторина ыытта. Онно оскуола оҕолоро бары актыыбынай кыттыыны ыллыбыт. Ордук коллекционердар быыстапкалара болҕомтону тарта. Оҕуруоннан оҥоһуктар, оҕо оонньуурдарын арааһа бааллар.",
           "Саамай интириэһинэй коллекция Соловьева Варвара Ивановна уонна Сивцева Тамара Константиновна гиэннэрэ дии санаатым. Кинилэр араас значектары мунньаллар эбит. Варвара Ивановнаҕа октябренок, пионер, комсомол значектара бары көрүҥнэрэ бааллар.",
      "Коллекция хаһаайката бу хамсааһыннарга барытыгар хабыллыбыт. Кини этэринэн, урут оҕону үлэнэн иитии күүскэ сайдыбыт. Кинилэр кыра саастарыттан көхтөөхтүк үлэлииллэр эбит, ордук от үлэтигэр уһуннук сылдьаллара үһү. Пионердар кыаммат дьоҥҥо көмөлөһөн мас  хайыталлар уонна саһаанныылар эбит. Араас сбордарга, слеттарга уонна оскуола общественнай олоҕор көхтөөхтүк кытталлара үһү. Пионер үөрэҕэр үчүгэй, бэрээдэктээх буолар ирдэнэрэ.  Мин пионердарга ымсыыра санаатым.  Ааптар: Баир Бурцев, 5 кылаас, Эҥэ орто оскуолата, Дьааҥы. "
    ]
  },
  {
    "title": "Уолба уолаттара аармыйаҕа сырыттылар",
    "date": "17.05.2019",
    "url": "http://keskil14.ru/uolba-uolattara-aarmyja-a-syryttylar/",
    "raw_text": [
      "Таатта Уолбатыгар оскуола оҕолоругар  «Казарма» диэн бэртээхэй бырайыак 2007-2008 үөрэх сылыттан ыла тиһигин быспакка  үлэлиир. Манна уолаттар олус сөбүлээн кытталлар. Бастакы сылларга 9-11-с кылаас үөрэнээччилэрэ сылдьаллар этэ, кэлин үс сылга 5-с кылаастан саҕалаан кыттар буоллулар.",
      "Уолба уолаттара үс күн устата оскуолаҕа хоно сылдьан дьиҥнээх армия быраабылатынан олороллор. Быйыл тэрээһин ыам ыйыгар Кыайыы күнүн көрсө ыытылынна. Уолаттар үс отделенияҕа арахсан сырыттылар. Мин отделение командирдарын кытта кэпсэттим уонна биирдиилээн оҕолор санааларын иһиттим.",
           "Саня Собакин 10-с кылаас үөрэнээччитэ, үһүс отделение командира:",
      "— Мин быйыл бастакы сылбын командир буоллум, онон кыратык ыарырҕаттым. Бастакы күммэр саҥа кыттар уолаттарга быраабылалары, усуслуобуйаны билиһиннэрдим, араас мындырдарга үөрэттим. Отделенияларга арахсан күрэхтэһэн, байыаннай оонньуулары оонньоон, армия олоҕунан олорон, үс күммүт биллибэккэ ааста. Биһиги отделениябытыттан Мосоркин Айаал КСУ диэн көрүҥҥэ бастыҥ көрдөрүүнү ситиһэн улуус военнай комиссариатыттан юноармеец беретынан наҕараадаланна.",
      "Виталий Константинов, 10-с кылаас үөрэнээччитэ, бастакы отделение командира:",
      "— Мин бастакы отделение командирынан иккис сылбын талыллан үлэлээтим. Отделениям иккис сылын бастакы миэстэни ылла уонна бэйэм «Лучший командир» аатын эмиэ иккис сылбын буоллум. Онон ситиһиибиттэн олус үөрэбин. Үс күн устата биир да мүнүүтэ туһата суох ааспат, барыта туохха эрэ үөрэтэр, үгүһү биллэрэр, иитэр суолталаах. Манна хас биирдии оҕо бэйэтин ис күүһүн, кыаҕын уонна бэрээдэгин чочуйар, көрүнэр кэмэ дии саныыбын. Тулуурга, дьулуурга, хамаанда туһугар кыһалларга үөрэнэллэр. Бу бырайыак оскуолабыт уолаттарыгар умнуллубат үтүө өйдөбүл хаалларар.",
           "Денис Рахлеев, 10 кылаас үөрэнээччитэ, «Ил Ситим» оҕо тэрилтэтин председателэ, 2-с отделение командира:",
      "— Үс күн устата дьиҥнээх армия олоҕор сылдьарбытыттан астынабыт. Барыта сэттэ көрүҥҥэ күрэхтэстибит, бастакы күн КСУ, иккис күҥҥэ «полоса препятствий», «пулевая стрельба», үһүс күҥҥэ «не полная разборка и сборка АК-74», «строевая подготовка», «военизированная эстафета», «выпуск стенгазет». Күрэхтэһиилэр барыта үгүс бэлэми, тулууру, күүһү эрэйэллэр. Бу бырайыак биһиги оскуолабытыгар буолара олус үчүгэй. Уолаттар бириэмэни сөпкө туһанарга, бэрээдэккэ, бэйэ бэйэҕэ болҕомтолоох, үчүгэй сыһыаҥҥа үөрэнэллэр.",
           "Айаал Мосоркин, 10 кылаас үөрэнээччитэ:",
      "— «Казарма» бырайыак олус үчүгэйдик түмүктэннэ. Хас биирдии кыттыбыт уол байыаннай олоххо, бэрээдэккэ үөрэнэр, ол инники олоххо олус туһалаах дии саныыбын. Биир үчүгэйэ диэн — бу үс күн устата телефону илиигэр туппаккын, киинэ, араас оонньуулар көҥүллэммэттэр. Уруогу бириэмэнэн ааҕаҕын. Иллэҥ кэм диэн суох. Биир өйдөнөн хаалбыт түгэним КСУ-га бастаан подполковниктан анал бириис туттум, берет уонна значок. Бырайыак тохтообокко үлэлээтин, өссө сайдан истин.",
      "Айтал Неустроев, 10-с кылаас үөрэнээччитэ:",
      "— Мин бастакы отделенияҕа баарым, түмүккэ бастакы миэстэ буоламмыт үөрүү бөҕө буоллубут. Бырайыак бэрээдэккэ уонна инники олоххо армияҕа да, атын сиргэ үөрэххэ да бардахха бэлэм буоларга иитэр, үөрэтэр. Олус суолталаах, элбэх инникилээх. Инникитин өссө күрэхтэһиитэ эбиллэн үс эрэ күн буолбакка, биэс күн буоларыгар баҕарабын.",
           "Боппосов Трофим, Мосоркин Степа, Окоемов Ариан, Никонов Миша, Товаров Андрей, Постников Харитон алтыс кылаас уолаттара:",
      "— Биһиги «Казармаҕа» иккис сылбытын сырыттыбыт. Буоларын наһаа кэтэһэбит. Астынан туран сылдьабыт. Төрөппүттэрбититтэн көҥүл сурук аҕалабыт. Хоммокко сылдьар оҕолор эмиэ бааллар, кинилэр сарсыарда 5.30 кэлэллэр, киэһэ 20.00 бараллар. Ким да хойутаабат, бары бириэмэтигэр баар буолаллар. Сарсыарда 6.00 туруу буолар стойдуубут, онтон сүүрүү, зарядка, суунуу, сарсыардааҥы аһылык, стройдааһын, күннээҕи былааны истии. 8.30-тан үөрэнэбит. Хас перемена аайы уопсай стройдааһын отделениянан, дежурнайдар, дневальнай барыта бириэмэнэн графигынан буолан иһэр. Элбэх араас күрэхтэһиилэр, үөрэхтэр буолаллар, таҥаспыт эмиэ барыта бэрээдэк, подшива тиктэбит, атахпыт таҥаһа ыраас буоларыгар кыһаллабыт. Уолаттар бары биир санаалаах, тулуурдаах, дьулуурдаах буоларга үөрэнэбит.",
      "Бырайыагы  уопуттаах физкультура уонна ОБЖ учууталлара Неустроев А.М., Кусатов В.Г., директор Рахлеев С.Р. уонна оскуола эр дьоно бары иилээн-саҕалаан ыыталлар.",
      "Ааптар: Алина Никонова, 8-с кылаас, Уолба орто оскуолатын «Дьөҥкүүдэ» эдкора"
    ]
  },
  {
    "title": "Ырыа куттаах сулҕаччылар ситиһиилэрэ баһаам",
    "date": "23.04.2019",
    "url": "http://keskil14.ru/yrya-kuttaah-sul-achchylar-siti-iilere-ba-aam/",
    "raw_text": [
      "Амма улууһун Сулҕаччытыгар ырыа-тойук чэчирии сайдар. 2014 сылтан Ольга Иванова-Сидоркевич сырдык аатыгар ыытыллар ырыа өрөспүүбүлүкэтээҕи күрэҕин Гран-при хаһаайката, ырыа учуутала, СӨ култууратын туйгуна Александра Николаевна Матвеева-Мичийэ  бу эйгэҕэ ылсыаҕыттан үлэ-хамнас өссө тэтимирдэ. Кини өссө олохтоох кулуупка уус-уран салайааччы. Быйыл өрөспүүбүлүкэтээҕи “Эн ситиһииҥ” күрэх “Бастыҥ уус-уран салайааччыта”.",
      "“Үрдэл” чулуулара",
      "Александра Николаевна, Сулҕаччыга кэллэ-кэлээт, оҕолору ырыа эйгэтигэр уһуйбутунан барбыт. 17 кыыһы түмэ тардан, “Үрдэл” оҕо ансаамбылын тэрийбит. Онтон ыла кинилэр киэҥ аартыктаах айар үлэлэрэ саҕаламмыт. Ансаамбыл киэн туттар солистарыттан биирдэстэрэ Айыына Степанова XI кылаас үөрэнээччитэ. САССР норуодунай артыыһа, дэгэрэҥ ырыалары айар ураты суоллаах-иистээх Христофор Максимов үтүө аатын үйэтитэр өрөспүүбүлүкэтээҕи ырыа күрэҕин лауреата. Нэһилиэккэ ыытыллар “Көмүс куоласчаан” куонкурус Гран-при хаһаайката, норуоттар икки ардыларынааҕы “Бриллиантовые нотки-2018” фестиваль I истиэпэннээх лауреата.",
           "Ити элбэх ахсааннаах ааттан дьоһуннаахтарын эрэ аҕынным. Кини бииргэ үөрэнэр дьүөгэтэ Сусанна Винокурова бу ансаамбылга VII кылаастан дьарыктанар. Араас куонкурустарга, фестивалларга кыттан, билигин аата-суола эмиэ элбэх. Норуоттар икки ардыларынааҕы “Бриллиантовые нотки-2018” Гран-при хаһаайката, Хатаска ыытыллыбыт норуоттар икки ардыларынааҕы “Терпсихора-2015” куонкурус дипломана, “Сааскы кылыһах” ырыа күрэҕин I истиэпэннээх лауреата.",
      "Төрдүөн “Куйаардар”",
      "Сулҕаччы дьоҕурдаах кыргыттара аҥаардас ырыаҕа эрэ уһуйуллубаттар. Уус-уран салайааччы Александра Матвеева-Мичийэ көмөтүнэн араас үнүстүрүмүөҥҥэ оонньуур, дуорааннаахтык тыаһатар дьикти сатабыллаахтар. Кинилэр “Куйаар” ВИА-ны тэринэн, араас тэрээһиннэргэ кытталлар, бу эйгэҕэ дьоҕурдарын сайыннараллар. Олеся Стручкова кытаанахтык тыҥаабыт алта кыллаах гитараҕа дэгиттэрдик оонньуур ритм-гитарист. Кини 2017 сыллаахха нэһилиэк иһигэр гитара доҕуһуоллаах ырыаны толорууга Гран-при аатын ылбыта. Улуустааҕы “Ыллаа миэхэ, гитарам” ырыа күрэҕэр “Бастыҥ авторскай ырыа” номинацияны кытта I истиэпэннээх лауреат аатын ылбыт муусукаан бэрдэ.",
           "Оттон сөҥ тыаһы таһаарар суон түөрт кыллаах бас-гитараҕа Сусанна Винокурова оонньуур. Барабааннары ньиргиччи тыаһатар аналлаах охсор-тэбэр үнүстүрүмүөҥҥэ Айыына Степанова олорор. Кини ырыа устатыгар биэрэр биир кэлим тэтимиттэн ким да туораабат, онон-манан халыйбат. Кыргыттар үһүөн быйыл оскуоланы бүтэрэллэр. Араас тыаһы-ууһу сыыйан таһаарар синтезаторга VIII кылаас үөрэнээччитэ Маша Иванова нарын тарбахтара биир кэм элэҥнэһэллэр. Маша ситиһиитэ туохха да баппат элбэх. Норуоттар икки ардыларынааҕы “Алтын-Майдан” куонкурус I истиэпэннээх лауреата, “Эн сулускун” бырайыак түмүгүн кыттыылааҕа. Ону таһынан норуоттар икки ардыларынааҕы “Бриллиантовые нотки-2018” фестиваль I истиэпэннээх лауреата. Маша ситиһиитин өссө да ааттыы туруохха сөп. “Куйаар” ВИА кыргыттара араас куонкурустарга кыттыбыт бөҕө тирэхтээх бөлөх ахсааныгар киирсэллэр. 2018 сыллаахха “Бриллиантовые нотки” фестивальга I истиэпэннээх лауреат аатын ылан кэлбиттэрэ дьоһун ситиһии этэ.",
           "Дуораһыйар  “Дуорааннар”",
      "Кыргыттар дьоҕурдара, сатабыллара итинэн эрэ муҥурдаммат. Кинилэр өссө “Дуораан” фольклорнай ансаамбылга сылдьаллар, норуот ырыаларын сөбүлээн толороллор. Онно иилээччилэрэ-саҕалааччылара эмиэ Александра Матвеева-Мичийэ! Манна да ситиһиилэрэ бэрт ботуччу. “Бриллиантовые нотки-2018” фестивальга Гран-при буоланнар, Өлүөнэ очуостарыгар сылдьар путевканан наҕараадаламмыттара. Ол онно туспа куонкурус тэриллэн, I истиэпэннээх лауреат буолбуттар. Инньэ гынан, биир сырыыга икки куобаҕы биирдэ харбаан ылбыттар! Дьэ, кырдьык да, маладьыастар!",
           "Кырабын дэммэккэ…",
      "Максим Максимов, V кылаас үөрэнээччитэ да буоллар, ситиһии бөҕөлөөх. Норуоттар икки ардыларынааҕы “Терпсихора” ырыа-үҥкүү фестивалын III, “Бриллиантовые нотки” фестиваль I истиэпэннээх лауреата! Ону таһынан Христофор Максимов аатыгар анаммыт дэгэрэҥ ырыа күрэҕин I истиэпэннээх лауреата. Оттон Ольга Иванова-Сидоркевич аатынан ырыа күрэҕэр “Бастыҥ толорооччу” анал аат хаһаайына.",
      " Дьэ, маннык үтүмэн элбэх ситиһиилээх, кыайыылаах-хотуулаах оҕолор Сулҕаччыга бааллар. Бу иллэҥэ суох дьарыктарыгар олох мэһэйдэппэккэ, сүрүн үлэлэрэ үөрэхтэрин кыайа-хото туталлар, нэһилиэктэрин, улуустарын дорҕоонноохтук ааттаталлар.",
      "Ааптар: Василий ИВАНОВ, Амма."
    ]
  },
  {
    "title": "Оҕо түмсүүлэрэ кэскилгэ, кэрэҕэ сирдииллэр",
    "date": "22.04.2019",
    "url": "http://keskil14.ru/o-o-t-ms-lere-keskilge-kere-e-sirdiiller/",
    "raw_text": [
      "Россиятааҕы оҕо хамсааһына кэнники кэмҥэ лаппа сэргэхсийдэ. Өрөспүүбүлүкэҕэ аахсыйалар, сүлүөттэр, социальнай бырайыактар, атын да тэрээһиннэр тиһигин быспакка ыытыллаллар. Оҕо түмсүүлэрэ көхтөөхтүк сайдаллар, салайааччылар, лидердэр элбииллэр. Саҥа технологияны, ураты ньыманы, сонун уопуту, аныгылыы идиэйэлэри киллэрэр оҕо түмсүүлэрэ кэккэлэрэ хаҥыыр.",
      "Бастыҥтан бастыҥнар",
      "Таатта улууһа биир бастыҥ көрдөрүүлээх, өрөспүүбүлүкэҕэ оҕо хамсааһынын бырагыраамаларын олоххо киллэриигэ холобур буолар «Үрдэл» оҕо түмсүүлээх. Кинилэр 100 бырыһыан уопсастыбаннай үлэҕэ-хамнаска көхтөөхтүк кытталлар.",
           "Ангелла Ермолаева аҕа саастаах дьоҥҥо көмө буолан, кэнсиэрдэри, оонньуулары тэрийэр. Кыыс ырыаһыт, хоһоон суруйар дьоҕурдаах. Талааннаах киһи араас тэрээһини ыытара, салайара чэпчэки. Сайыына Васильева «Үрдэл» түмсүүнү салайар. Быйыл бэрэссэдээтэлинэн талыллан, айар түбүгэ өссө кэҥээтэ. Кини сүрдээх эппиэтинэстээх. Үлэҕэ-хамнаска барытыгар кыттар, элбэх тэрээһини ыытар, көҕүлүүр. Сайыына биир интэриэстээх үөрэнээччилэри түмэн үлэлэтэ сылдьарыттан олус үөрэр: – Мин оҕолорум бука бары олус чугастар, эйэлээхтэр, мэлдьи бииргэ сылдьаллар. Итинник биир сомоҕо буолуу, биир сыаллаах, биир интэриэстээх буолуу кыайыыга сирдиир. Үөрэхпитигэр мэһэйдэппэппит. Мин күнүс үөрэҕим кэнниттэн уопсастыбаннай хамсааһыммар үлэлиибин, киэһээҥҥи өттүгэр дьиэтээҕи үлэбин толоробун. Оскуолаҕа ыытыллар тэрээһиннэртэн эмиэ туора турбаппын.",
      "Саамай көрүдьүөстээх уоллара Женя Баишев. Кини уһанарын сөбүлүүр, сатабыл куруһуогар мас оҥоһуктары – бөлүөк, дуоска, массыына оҥортообут. Көхтөөх оҕону оскуола түмсүүтүгэр ыҥырбыттар. Онно уол үөрэ-көтө сөбүлэспит. – Киһи сөбүлүүр дьарыктаах буоллаҕына, үөрэҕэр да ордук кыһаллар эбит. Билэбин уонна итэҕэйэбин – дьарыгым, мунньуммут уопутум кэлин олус туһалыа диэн. Элбэҕи билэр-көрөр, кыайа-хото саҥарар киһи өрүү ситиһиилээх буолар. ",
           "Саша Березкин – Уус Алдан Сыырдааҕын орто оскуолатын X кылааһын үөрэнээччитэ. “Майаҕатта удьуордара” оҕо түмсүүтүн бэрэссэдээтэлэ. Иллэҥ кэмигэр баскетболлуурун сөбүлүүр. Бэйэтин саастыылаахтарыгар улахан аптарытыаттаах, холобур буолар. – Россиятааҕы оҕо хамсааһына ыытар бэстибээлигэр ким баҕарар сөбүлээн сылдьар. Уопут ылаары, сайдаары кэлэллэр. Барыларын билбэппин, ол да буоллар, хараҕым далыгар сылдьар үөрэнээччилэри, хайдах сайдалларын, киһи быһыытынан ситэллэрин-хотоллорун кэтээн көрөбүн. Дьулус Павлов – Мүрү 1 №-дээх орто оскуолатын XI кылааһын үөрэнээччитэ. Бу бэстибээлгэ үһүс сырыытын сылдьар. Бастакы кэлиитигэр билсибит доҕотторо улаатан, баһаатай буолбуттарын көрөн соһуйбут аҕай. – Кыра эрдэхпиттэн актыбыыс буоламмын, иллэҥ кэм аҕыйах соҕус буолааччы. Оскуолабыт иһигэр оҕо биир сомоҕо хамсааһына баарын истэн, онно киирэргэ санаммытым. Номнуо түөрт сыл ааспыт эбит. Бу хамсааһын миэхэ элбэх доҕоттору бэлэхтээтэ. ",
           "Нарыйаана Тарабукина Лөгөй орто оскуолатын X кылааһын үөрэнээччитэ. Кини урут туохха даҕаны кыттыбат, бэйэтэ-бэйэтигэр сылдьар симик, холку кыыс эбит. Онтон оскуолатын актыыбыгар киирэн, саамай көхтөөхтөрө буолбут. – Оҕо кэрэ эйгэтигэр сыстан, куһаҕан дьаллыктан тэйэр, доҕоттордонор, ис кыаҕа арыллар, киһи быһыытынан сайдар. Өскөтүн эн көхтөөх олоххо тардыһыаххын, кистэлэҥ талааҥҥын арыйыаххын баҕарар буоллаххына, биһиги кэккэбитигэр киир. ",
      "Jeedda көмөлөстө",
      "Юля Николаева уонна Игорь Гаврильев – Мэҥэ Хаҥалас улууһун Майа орто оскуолатын үөрэнээччилэрэ. «Мэҥэ кэскилэ» түмсүүгэ былырыын тэҥҥэ киирбиттэр. Бүтүн өрөспүүбүлүкэ таһымнаах бэстибээлгэ олус үчүгэйдик кытынныбыт диэн бэйэлэрин сыаналыыллар.",
      " – Визиткаҕа кыра күлүүлээх сыаҥканы көрдөрбүппүт. Онно Евгений Пивоваровы ыҥыран, олоҕун туһунан “телешоу” курдук оҥорбуппут. Бүтэһиккэ бэйэбит тыл эппиппит, ол кэнниттэн Гоша Васильев (Jeedda) “Мөккүспэппин” ырыатын толорон, сааланы “хайа тардыбыта”, – диэн Юля кэпсиир. – Гошалаах Евгений иккиэн Майаттан төрүттээхтэр. Кинилэр оскуолаҕа үөрэнэ сылдьан, биһиги курдук, Мэҥэ Хаҥалас үөрэнээччилэрин түмсүүтүгэр сылдьыбыттара. Ол саҕана «Сүбэ» диэн ааттаах эбит. Уруккуларын санаан, үөрэн-көтөн барбыттара, – диэн Игорь быһаарда.",
           "Киинэ уһуллубут",
      "Семён Сивцев уонна Кирилл Егоров Нам улууһун Хатыҥ Арыы орто оскуолатыгар үөрэнэллэр. 2014 сылга «Ылдьаа ыччаттара» оҕо биир сомоҕо хамсааһыныгар киирбиттэрэ. Ону кытта “Саха КВН – өрүү баар буол” диэн баран «Тиэрэ-маары» хамаанданы тэрийэн, 2018 сылга өрөспүүбүлүкэҕэ бастаабыттара.",
      " – «Ылдьаа ыччаттара» былырыын РФ Президенин гранынан Крымҥа «Голоса далёкой войны» диэн документальнай киинэ уһулбуппут. Онно матырыйаал бөҕөтө хомуйан, дьонтон ыйытан, улахан түбүктээх үлэ буолбута. Бэйэбит нэһилиэкпитигэр «Хатыҥчаана» диэн устуудьуйаҕа видеоны наардаан таҥмыппыт. Мин каадыр кэннигэр саҥарбытым. Киинэни YouTube-ка көрүөххүтүн сөп, – Семён кэпсээтэ. – Саха сирин саллааттара Крымы ньиэмэстэртэн босхолуурга кыттыыны ылбыттара. Ол умнуллубатын гына, Крымҥа тиийэн ааттарын көрдөөбүппүт. Уопсайа саха 13 саллаатын булбуппут. Биһиги, «Ылдьаа ыччаттара», 17 буолан уһулбуппут. Режиссер Саймон Сергеев көмөлөспүтэ. Киинэ сценарийын бэйэбит суруйбуппут. Онон инникитин да үлэ өссө салҕаныахтаах, – диэн Кирилл кэпсээнин ситэрэр.",
      "Ааптар: Павел ИЛЬИН, ааптар хаартыскаҕа түһэриилэрэ."
    ]
  },
  {
    "title": "Уу тэстибэт доҕордуулар",
    "date": "17.04.2019",
    "url": "http://keskil14.ru/uu-testibet-do-orduular/",
    "raw_text": [
      "Лена Алексеева уонна Данил Шамаев – Баппаҕаайы М.А. Алексеев аатынан орто оскуолатын IX кылааһын үөрэнээччилэрэ. Маҥнайгы кылаастан суруйуунан дьарыктаналлар. Иккиэн биир паартаҕа олорон үөрэнэллэр. Бэйэ-бэйэлэрин кытта олус эйэлээхтэр, истиҥ сыһыаннаахтар.",
      "Хаһыаты кытары доҕордоһон…",
           "Леналаах Данил маҥнайгы кылааска эдэр кэрэспэдьиэн буолбуттара. Салайааччылара Людмила Сергеевна Тарасова 2001 сыллаахха «Көмүс бөрүө» эдкорпоһу тэрийбитэ. Күн бүгүҥҥэ диэри  иилээн-саҕалаан, салайан кэллэ. Үөрэнээччилэр хаһыаты, сурунаалы, кинигэни ааҕан, билиилэрэ-көрүүлэрэ кэҥээбитэ. Кыракый бэлиэтээһиннэри, ыстатыйалары суруйан, дьоҕурдара сайдыбыта. Людмила Сергеевна V кылааска үчүгэйдик суруйар, суруналыыс идэтигэр бэлэмнээх үөрэнээччилэри Данилы уонна Ленаны талбыта. «ОХ» («Оскуола хаһыата») диэн хаһыаттарыгар оҕолор сонуннары, үөрэнээччилэртэн, учууталлартан интервью ылаллар, кылгас кэпсээннэри суруйаллар, араас тэрээһиннэри сырдаталлар. Үчүгэй матырыйааллары «Кэскил» хаһыакка ыыталлар. Билигин Интэриниэккэ видео уһулан, оскуола саайтыгар, Инстаграмыгар таһаараллар.",
      "– Биһиги матырыйаалларбытын, төһө кыалларынан, оҕолорго өйдөнөр гына оҥоробут. Даниллыын бииргэ дьарыктаммытым тоҕус сыл буолла. Кини миэхэ саамай чугас доҕор. Эдэр кэрэспэдьиэн буоламмыт, интэриэһинэй оҕолору кытта сэһэргэһэн, санаа атастаһан, күрэхтэһиилэри көрөн, ону суруйан, үөрэнээччилэргэ тиэрдэрбитин олус сөбүлүүбүт, – диир Лена.",
      "Тохтообокко суруйуом",
           "Лена — күүстээх санаалаах, үлэҕэ дьулуурдаах, сырдыкка-билиигэ тардыһыылаах кыыс. Куруук үөрэ-көтө сылдьар, чугас дьонугар, доҕотторугар өйөбүл, күүс-көмө, туһа киһитэ. Нуучча тылын, литературатын олимпиадаларыгар сыл аайы кыттар, миэстэлэһэр. Улууска, өрөспүүбүлүкэҕэ ыытыллар медиафорумҥа, күрэхтэһиилэргэ ситиһиилэрдээх. Ол курдук, былырыын «Кэскил» хаһыат ыыппыт фоторепортаж куонкуруһугар I миэстэни ылан, «Океан» лааҕырга сынньанан кэлбитэ. Быйыл IX кылааһы бүтэрээри сылдьар. Эксээмэннээх сыла. – Эдэр кэрэспэдьиэн буоламмын, дьону кытта сатаан кэпсэтэр, алтыһар дьоҕурум сайынна.  Оҕолору кытта биир уопсай тылы буларга, кыбыстыбат буоларга үөрэнним. Билигин эксээмэммэр бэлэмнэнэбин. Сүрүн предметтэртэн ураты уопсастыбаны уонна географияны талбытым. Оскуолабын бүтэрдэхпинэ, Хабаровскай куоракка чинчийээччи үөрэҕэр туттарсыам. Ханнык да идэни талларбын, суруйарбын тохтотуом суоҕа. Эдэр кэрэспэдьиэннэр, суруйаргытын быраҕымаҥ. Улааттаххытына бэйэҕитигэр үчүгэй буолуо. «Кэскили» ааҕыҥ, суруйтарыҥ!",
      "Өтө көрөрү сөбүлээбэппин",
           "Данил ырыа кутун иҥэриммит, дьоҥҥо нарын иэйиини уһугуннарар иһирэх куоластаах ырыаһыт. Ийэтэ кинини кыра сааһыттан ыллатыан баҕарара. Ону уол буолуммат эбит. Онтон санаата эмискэ уларыйан, ийэтэ, доҕотторо этэллэрин истэн, бэйэтин баҕатынан ыллаан барбыт. Муусукаҕа, ырыаҕа-тойукка, үҥкүүгэ интэриэстээх буолан, болҕомтону тута тардыбыт. Ураты куоластаах Данилы нэһилиэк, улуус дьоно-сэргэтэ көрөн, истэн, олус сэргээбитэ.  Кини 2012 сыллаахха Крым Феодосия куоратыгар ыытыллыбыт “Крымские Волны” аан дойдутааҕы ырыа күрэҕэр III истиэпэннээх лауреат буолбута. Оттон 2014 сыллаахха Болгария Варна куоратыгар “Звездный Прибой” ырыа куонкуруһугар II истиэпэннээх лауреат үрдүк аатын сүкпүтэ. 2015 сылга НКИХ ханаалыгар “Эн — Сулускун” интерактивнай күрэххэ үс иһигэр киирбитэ. Данил муусуканы олус сэргиир, сөбүлээн истэр, тэҥҥэ ыллаһар, ис хоһоонуттан үөрэр-көтөр, ырыаттан күннээҕи туруга тупсар. – Оскуолабын бүтэрэн, тылбаас үөрэҕэр туттарсан, дьоммор туһалаах киһи буолуохпун баҕарабын. Ханна да сырыттарбын, айар үлэбин өссө сайыннарар ыра санаалаахпын. Билигин убайым айбыт ырыатын ыллыыбын. «Хаар ырыата» диэн. Быйыл «Бриллиантовые нотки» күрэххэ I истиэпэннээх лауреат уонна «Вокал» номинацияҕа Гран-при ыллым. Бу миэхэ улахан ситиһии. Эрдэттэн былаанныыры, өтө көрөрү сөбүлээбэппин. Буолуохтаах бэйэтин кэмигэр сатаныа, табыллыа. Мэлдьи барытыгар кыайыахтаахпын. Оонньоон этэбин. Оҕо бэйэтигэр сыал туруорунуохтаах уонна туох баар күүһүнэн онно дьулуһуохтаах. Табыллыбатаҕына, наһаа хомойон, тохтоон хаалара сыыһа. Тугу эрэ оҥоруохпун, дьоммор көмөлөһүөхпүн баҕарабын дии сырыттаҕына, кини элбэҕи ситиһиэҕэ!",
      "Павел ИЛЬИН.",
      "Василий ПАК  түһэриилэрэ.",
      "Бүлүү."
    ]
  },
  {
    "title": "IT-ни баһылыа",
    "date": "15.04.2019",
    "url": "http://keskil14.ru/it-ni-ba-ylya/",
    "raw_text": [
      "Бүлүү Г.И. Чиряев аатынан 1 №-дээх оскуолатын “Ориентир” пост оператора Коля БУДИЩЕВ видеоҕа устуунан дьарыктанар. Көмпүүтэр эйгэтигэр кини билиитэ-көрүүтэ киэҥ, араас сорудахтары туруорары, хамаандалары биэрэри сатыыр. Оскуолатын бүтэрдэҕинэ,  IT хайысхаҕа үөрэниэн баҕарар. – “Adobe Premier Pro” саамай сөбүлүүр бырагыраамам. Бу көмөтүнэн видеобын таҥабын. Бастаан устубуппун көрөн баран, барытын наардыыбын. Куһаҕанын сотторобун. Үчүгэйин хомуйан, тайм-лайҥҥа уган быһабын. Ол кэнниттэн биирдэ видеоролик бэлэм буолар. Сатаатахха, үөрэннэххэ чэпчэки дьыала. Билигин камерам “Nikon”. 4K киэпкэ олус үчүгэйдик уһулар. Оҕолорго сүбэлиэм этэ: элбэхтик ааҕыҥ, көмпүүтэр эйгэтин баһылааҥ. Фотошоп, видеомонтаж бырагыраамаларын сатыыр буоллаххытына, туһалаах буолуо. Коля бу сөбүлүүр дьарыгын таһынан, үөрэҕэр олус кыһаллар. Омук тылын, математика куруһуоктарыгар сылдьан, билиитин кэҥэтэр, дьоҕурун сайыннарар. «Быйыл Москваҕа «Ланат» сайыҥҥы IT-лааҕырга сынньаныам», — диир. Онон киниэхэ ситиһиилэри баҕарыахха."
    ]
  },
  {
    "title": "«ОҺУОКАЙ — САХА НОРУОТУН КЭСКИЛЛЭЭХ ЫМЫЫТА» ӨРӨСПҮҮБҮЛҮКЭТЭЭҔИ  МАҤНАЙГЫ КҮӨН КҮРЭС   ",
    "date": "08.04.2019",
    "url": "http://keskil14.ru/o-uokaj-saha-noruotun-keskilleeh-ymyyta-r-sp-b-l-ketee-i-ma-najgy-k-n-k-res/",
    "raw_text": [
           "Дьокуускайдааҕы национальнай гимназия саалатыгар оскуола саастаах оҕолорго уонна орто, үрдүк үөрэх кыһаларыгар үөрэнэр эдэр дьоҥҥо туһаайыллан, саха норуотун үгэс буолбут үҥкүүтэ — оһуокай — төрүт үөрүйэхтэрин иҥэрэргэ, чиҥэтэргэ, тарҕатарга, үйэтитэргэ анаан өрөспүүбүлүкэтээҕи  маҥнайгы күөн күрэс ыытылынна. ",
      "Бу тэрээһин филология билимин доктора, тюрколог, профессор, Дьокуускай куоракка 1987 с.  „Оһуокай” түмсүүнү тэрийэн, өр кэмҥэ салайбыт Дархан этээччи Николай Егорович Петров төрөөбүтэ 90 сылыгар уонна Саха Өрөспүүбүлүкэтигэр Сомоҕолоһуу сылыгар ананна.",
      "Соругун ситтэ",
      "Оһуокайга тэриллибит  күөн күрэс туруорбут сыалын-соругун ситтэ диэн бэлиэтиир тоҕоостоох. Ол курдук,  оһуокайы төрүт үгэс, сиэр-туом үөрүйэхтэрин сүрүн тулхадыйбат отуорун, омугу түмэ тардар, сомоҕолуур  сүдү күүс буоларын кэнчээри ыччакка өйдөтөн, иҥэрэн сайыннарыы, тарҕатыы, үйэтитии оҥкула уурулунна. Оһуокайга оҕо дьону дьиэ кэргэн, оскуола эйгэтиттэн көҕүлээн, такайан иитии сүрүн өйдөбүллэрэ олохтонно. Оһуокай толоруллар ньымаларын араастарыгар,үөрүйэхтэригэр, албастарыгар аҕа саастаах дьону холобур оҥостон, кинилэри батыһан үөрэнэр, уһуйуллар эйгэни олохтуур торум бигэргэннэ.Оһуокайдьыт оҕолору, эдэр дьону таба көрөн, дьоҕурдарын, талааннарын сайыннарыы, туһааннаах сүбэни-аманы биэрэн, таһымнарын үрдэтэллэригэр сөптөөх көмөнү оҥоруу олуга уурулунна.",
      "Кимнээх кытыннылар?",
      "Уопсайа сэттэ улуустан (түөртүү оҕо) 40 этээччи  кэлэн кыттан барда: Илларионова Вилена, Рябко Алима (сал. Зедгенидзева С.Н.), Попова Карина (сал. Захарова Е.В.), Клим Петров (сал. Иванова Л.Н.) – Сунтаартан.  Антонов Вова, Охлопков Кеша (сал. Платонов В.Нь.), Семенова Альбина (сал. Николаева З.С.), Иппатьева Алена (сал. Платонова А.Д.) —  Ньурбаттан. Павлова Мичилийэ, Семенов Рустам (сал. Мойтохонова А.М.), Ильина Света (сал. Хобусарова М.В.), Львов Рустам (сал. Егоров Е.Е.) – Үөһээ Бүлүүттэн. Кондакова Ледияна (сал. Кириллина М.Е.), Шамаев Алеша, Шамаева Сайыына ( сал. Григорьева М.Е.). Кочкина Любовь ( сал. Максимова А.В.), Заровняева Настя ( сал. Стручкова С.В.) – Мэҥэ-Хаҥалас улууһуттан. Шергина Туйаара ( сал. Протопопова Р.П.), Колодезников Ваня, Петухова Диана (сал. Лугинова З.П.),  Борисова Вика ( сал. Кузьмина Д.К.), Попова Сайаана ( сал. Алексеева А.В.), Корякина Уля ( сал. Макарова М.Т.) — Чурапчы улууһа, Харитонова Ангела, Быгынанов Айаал, Голикова Марина (сал. Колодезникова С.Г.), Зыкова Сандаара (сал. Попов А.Н.), Слепцова Лилия (сал. Егорова С.С.) – Таатта улууһуттан. Дьокуускай куораттан: Николаева Мичийэ ( сал. Васильева А.Н.) – Л.А. Колосова аатынан 33-с № -дээх орто оскуола, Игнатьева Наталья ( сал. Степанова Е.И.) —  Национальнай гимназия, Хомподоева Сайаана, Иванова Вилена, Свешникова Лена, Сыроватская Ира (сал. Иванова М.М.) – 2-с  №-дээх орто оскуола, Заровняева Света (сал. Баишева Е.Н.) – Өрөспүүбүлүкэтээҕи лицей, Ильина Анжелина (сал. Ильина Н.И.) —Айыы Кыһата уонна М.Н. Жирков аатынан Дьокуускайдааҕы музыкальнай колледжтан (училище) Николаева Нарыйа, Гладкина Күннэй уонна Иванова Сандаара (сал. Степанова В.А.).",
      "Дьүүллүүр сүбэ икки бөлөҕүнэн кыттааччылары сыаналаата: хас биирдии оһуокайдьыт түһүлгэтин төрүттүүр, үгэс быһыытынан толору салайар сатабылын (илиитэ, атаҕа, хаамыыта), оһуокайдьыт куолаһын кэрэтин, кыаҕын, кылыһаҕын, оһуокайдьыт үҥкүүтүн тылын ис хоһоонун, уустаан, ураннаан, ойуулуур-дьүһүннүүр кыаҕын, этэр тыла чуолкайын, оһуокайдьыт түөлбэ матыыбын, хамсаныытын, хаамыытын тутуһарын (бүлүүлүү, мэҥэлии, аммалыы, таатталыы, о.д.а.), оһуокайдьыт сахалыы толору таҥаһын.",
      "                                          10-14 саастаахтарга",
      "Маҥнайгы бөлөххө (10-14 саастарыгар диэри) профессор Илларионов Василий Васильевич саламтатынан Винокуров Михаил Николаевич (Культура уонна искусство колледжын төрүт культураҕа салаатын уһуйааччыта, СӨ үөрэхтээһинин туйгуна, хомусчут-импровизатор ) уонна Архипова Александра Саввична («Юные Якутяне» Өрөспүүбүлүкэтээҕи ресурснай киин сүрүннүүр методиһа, Россия уопсай үөрэхтээһинин бочуоттаах үлэһитэ, СӨ үөрэхтээһинин уонна ыччат политикатын туйгуна) үлэлээтилэр.",
      "Түмүккэ Борисова Вика (Чурапчы) «Бастыҥ хамсаныылаах оһуокайдьыт», Колодезников Ваня (Уус Алдан) «Кыайыыга дьулуур», Антонов Вова (Ньурба) «Кэскиллээх үҥкүү тылын этээччи», Корякина Уля ( Чурапчы) «Бастыҥ таҥастаах оһуокай этээччи», Заровняева Настя «Утумнаах оһуокайдьыт» диэн Ил Дархаммыт Айсен Сергеевич анаан туруорбут анал ааттаах чорооннорун туттулар.",
      "Кондакова Ледияна (Бүлүү), Игнатьева Наталья ( Национальнай гимназия) Арчы дьиэтин дириэктэрэ В.И. Бочонина, Хомподоева Сайаана Олоҥхо институтун дириэктэрин наукаҕа солбуйааччы Р.Н. Анисимов, Охлопков Кеша (Ньурба) «Северный Колорит» ТО дириэктэрэ А.А. Обоюко анал биириистэрин туттулар.",
      "III истиэпэннээх үктэлгэ Сунтаартан Илларионова Вилена, II истиэпэннээх үктэлгэ Сунтаартан Рябко Алима уонна I истиэпэннээх үктэлгэ Үөһээ Бүлүүттэн Ильина Света тахсаннар, “Yс түмсүү“ общественнай хамсааһын сыаналаах бэлэхтэрин туттулар.",
      "III истиэпэннээх үрдэлгэ  Бүлүүттэн Шамаева Сайаана, II истиэпэннээх үрдэлгэ Уус Алдантан Петухова Диана уонна I истиэпэннээх үрдэлгэ Үөһээ Бүлүүттэн Павлова Мичийэ тахсаннар, Николай Егорович Петров мэтириэттээх, анал суруктаах мэтээли кэттилэр (спонсор Д.С. Иванов) уонна “Yс түмсүү“ общественнай хамсааһын сыаналаах бэлэхтэрин туттулар.",
      "Бу бөлөххө кыттыбыт оҕолор оһуокайынан кыра эмэн саастарыттан дьарыктанан, киэҥ түһүлгэни инникитин тэрийэр кыахтаахтара үтүктээччи, сэргээн истээччи дьону олус үөрдэр. Тылга-өскө болҕомто ууран, куолаһы дьиэрэтэр уустук ньыманы баһылаан иһиэхтэрэ диэн эрэнэбит.",
           "15-18 саастаахтарга",
      "Иккис бөлөҕү (15-18 саастарыгар диэри) үҥкүү тылын этээччилэри өрөспүүбүлүкэтээҕи  «Оһуокай» общественнай түмсүү салайааччыта, Олоҥхо театрын» артыыһа, Дархан этээччи, СӨ культуратын үтүөлээх үлэһитэ Дмитрий Семенович Иванов салайда. Бу сүбэҕэ Николаев Иван Николаевич –Уххан (поэт, суруналыыс, саха ырыатын дьиҥ майгытын чинчийээччи) уонна Мухоплева Светлана Дмитриевна (филология билимин кандидата, доцент, Гуманитарнай чинчийии уонна аҕыйах ахсааннаах хотугу омуктар проблемаларын институтун үлэһитэ) үлэлээтилэр.",
      "Түмүккэ Николаева Нарыйа (Дьокуускай к.) “Утуму салҕааччы”, Семёнова Альбина (Ньурба) “Түмсүүлээх хамаандаттан”, Заровняева Света (Мэҥэ Хаҥалас) “Киэҥ түһүлгэлээх оһуокайдьыт”, Попова Сайаана (Чурапчы) “Бастыҥ ис хоһоонноох оһуокайдьыт”, Шамаев Алеша (Бүлүү) “Бастыҥ оһуокай этээччи” диэн анал ааттардаах Ил Дархан Айсен Сергеевич Николаев чорооннорун туттулар.",
      "Львов Рустам (Үөһээ Бүлүү) — Н.Е. Петров дьиэ кэргэнин анал  бирииһин, Быгынанов Айаал (Таатта) Христофор Максимов Фондатын бирииһин (дириэктэр Максимов Т.Х. ), Шергина Туйаара (Уус Алдан) Олоҥхо театрын анал  бирииһин (дириэктэр Власов В.Г.), Слепцова Лилия (Таатта) «Северный Колорит» ТО (дириэктэр Обоюков А.А.) бэлэмнээбит өйдөбүнньүк бэлэхтэрин ыллылар.",
      "III истиэпэннээх үктэлгэ Сунтаартан Клим Петров, II истиэпэннээх үктэлгэ Дьокуускайтан Иванова Сайаана уонна I истиэпэннээх үктэлгэ Үөһээ Бүлүүттэн Иванов Рустам тахсаннар, “Yс түмсүү“ общественнай хамсааһын сыаналаах бэлэхтэрин туттулар. III истиэпэннээх үрдэлгэ  Уус Алдантан Васильева Настя, II истиэпэннээх үрдэлгэ Тааттаттан Зыкова Сандра уонна I истиэпэннээх үрдэлгэ Ньурбаттан Иппатьева Алена тахсаннар, Николай Егорович Петров мэтириэттээх, анал суруктаах мэтээллэри кэттилэр (спонсор Иванов Д.С.) уонна “Yс түмсүү“ общественнай хамсааһын сыаналаах бэлэхтэрин ылан үөрүүлэрэ үрдээтэ.",
      "Кылаан Чыпчаал",
      "Үҥкүү тылын Дархан этээччитэ Николай Егорович Петров төрөөбүтэ 90 сылыгар уонна Сомоҕолоһуу  сылыгар анаммыт «Оһуокай — саха норуотун кэскиллээх ымыыта» өрөспүүбүлүкэҕэ аан маҥнайгынан ыытыллыбыт күөн күрэскэ «Кылаан Чыпчаал» кыайыылаах аатын Сунтаар Элгээйититтэн кэлэн оһуокайдаабыт Карина Попова (сал. Захарова Евдокия Вячеславовна) ылла. Кыайыылаахха оһуокай уйгулаах чороонун (уус Мэхээлэ оҥоһуга) С.А. Зверев-Кыыл Уолун үөрэнээччитэ, билиҥҥи кэмҥэ өрөспүүбүлүкэҕэ биир бастыҥ оһуокайдьыппыт, Аҕа дойду сэриитин кыттыылааҕа, 92 хаарыгар үктэммит ытык кырдьаҕас Егор Михайлович Осипов алҕаан туттарбыта дириҥ ис хоһонноох, суолталаах буолла.",
           "Маны сэргэ Карина Поповаҕа Культура уонна искусство колледжын уһуйааччыта М.Н. Винокуров бу сайын  үөрэххэ киирэр сертификаты туттарда. Оттон оһуокайдьыт, тойуксут Андрей Титович Титаров аатынан улахан бирииһи (ноутбук) оҕолорун, сиэннэрин уонна хос сиэннэрин аатыттан кыайыылаах Карина Поповаҕа Айыына Сергеевна Николаева бэлэх уунна.",
      "Бу күрэххэ кыттыбыт бастыҥ үҥкүү тылын этээччилэргэ: М.К. Аммосов аатынан ХИФУ «Народная художественная культура” хайысхаҕа үөрэххэ киирэр сертификаты Бүлүүттэн Шамаев Алеша, М.Н. Жирков аатынан Дьокуускайдааҕы музыкальнай колледж (училище) фольклор салаатыгар Сунтаартан Петров Клим уонна М.К. Аммосов аатынан ХИФУ «Культурология» салаатыгар магистратураҕа быһа киирэр суругу таатталар ылан үөрүүлэрэ үрдэ суох буолла.",
      "Варвара Обоюкова,",
      " Саха сирин норуоттарын музыкатын",
      "уонна фольклорун түмэлин",
      "сүрүннүүр научнай үлэһитэ,",
      " Россия фольклористарын Союһун чилинэ.",
      " "
    ]
  },
  {
    "title": "YouTube-ка ханааллаах кыргыттар",
    "date": "03.04.2019",
    "url": "http://keskil14.ru/youtube-ka-hanaallaah-kyrgyttar/",
    "raw_text": [
      "Олохпут сайдыытын тэтимэ түргэн буолан, билигин дьон-сэргэ сонуну Интэриниэттэн билэр. Бүгүҥҥү күҥҥэ ким баҕарар бэйэтэ тугу көрбүтүн-истибитин атын дьоҥҥо араас социальнай ситимнэргэ арыйбыт аккаунун нөҥүө тиэрдэр кыахтаах. Өскөтүн төлөпүөнүҥ хаачыстыбалаах камералаах буоллаҕына, видеоҕа устан, хаартыскаҕа түһэрэн, блогер оруолугар холонон көрүөххүн сөп.",
      "Чурапчы С.К. Макаров аатынан гимназиятын VII “Б” кылааһын үөрэнээччилэрэ аан дойду барыта көрөр YouTube видеохостинговай сайтка видео таһаараллар. Оҕолор бу ситими туһанан, киэҥник биллиэхтэрин баҕараллар.",
      "“Идиэйэм баһаам”",
      "Настя Дьяконова ютубка бэйэтин аатынан, араспаанньатынан “Настя Дьяконова” диэн ханааллаах. Бу манна кыргыттарга араас тиэмэҕэ сүбэлэри, лайфхактары, эксперименнэри уһулан угар.  Киһи сэҥээрэр гына устар буолан, 9 тыһыынчаттан тахса киһи көрбүт. Сурутааччытын ахсаана — 282. Улуус таһымыгар бу элбэх. – Мин олохпор YouTube улахан оруолу оонньоото. Бэйэм кылгас көрдөөх видео устарбын уруккуттан сөбүлүүбүн. 11 сааспыттан Катя Клэп, Мария Вей блогердары көрөбүн. Бу кыргыттар 6 мөлүйүөн сурутааччылаахтар. Мин эмиэ маннык элбэх сурутааччылаах буолуохпун баҕарабын. Барытын бэйэм устабын: таҥабын, артыыстыыбын, сүрүн кэрчиктэрин толкуйдуубун. Төһө кыалларынан элбэх видеоны таһаарыам, миэхэ идиэйэ баһаам.",
           "«Толкуйдаабыккытын устан иһиҥ!»",
           "Аина Давыдова VII “Б” кылаас үөрэнээччитэ 2018 сылга “Aina Y” ханаалы арыйбыта. Бастаан төлөпүөнүгэр баар видеолары угар эбит. Оттон кылгас вайннары устар буолбут. Саҥа саҕалыырыгар дьоҥҥо-сэргэҕэ биллэр буолуом, элбэх сурутааччыланыам дии санаабатах. – Билигин 160 сурутааччылаахпын. Биир сыл иһигэр бэйэм таһыммар бу элбэх дии саныыбын. Мин Катя Адушкина ханаалын сэргээбитим аҕай. Ол иһин ону көрөн, дьүөгэбин кытта видео устарга санаммыппыт. Кылгас күлүүлээх видеоларбыт нэһилиэк оҕолоругар түргэнник биллибиттэрэ. Быйыл үксэ оскуола олоҕуттан “влог” (ол эбэтэр видеоблог) оҥорон киллэрэбин. Онно үөрэнээччилэри кытта кэпсэтэбин, араас тэрээһиннэри устабын.  Туохтан да толлубакка, кыбыстыбакка, тугу толкуйдаабыккытын барытын устан иһиҥ! Бастаан табыллыбатаҕына, санааҕытын түһэримэҥ, иннигит диэки хардыылыырга дьулуһуҥ!",
      "Аэлита Аргунова, VII “Б” кылаас.",
      "Чурапчы."
    ]
  },
  {
    "title": "ТЕСТ: Дьоҥҥо тугу сыаналыыгын?",
    "date": "21.03.2019",
    "url": "http://keskil14.ru/test-do-o-tugu-syanalyygyn/",
    "raw_text": [
      "А) Билэр дьоҥҥор барыларыгар этэҕин. Ким кэлэр кэлиэ, суох да суох – 10.",
      "Б) Кыраҕыттан билсэр эрэ доҕотторгун ыҥыраҕын. Кинилэри кытта ону-маны саныы-саныы күлээри, уруккуну ахтыһаары –5.",
      "В) Сыаналаах бэлэҕи биэрэр кыахтаах ыал оҕолорун – 1.",
      "А) Көннөрү орто оскуоланы талыаҥ этэ. Онно эн курдук сүүһүнэн оҕо үөрэнэр –10.",
      "Б) Гимназияҕа эбэтэр лицейгэ барыаҥ этэ. Онно өйдөөхтөр уонна үөрэххэ баҕалаахтар – 5.",
      "В) Чааһынай оскуолаҕа. Онно аҕыйахтар уонна баайдар оҕолоро – 1.",
      "А) Төһө кытаанаҕын уонна ирдэбиллээҕин – 10.",
      "Б) Хас сыл учууталлаабытын, уопутун, урут ханна үлэлээбитин, тоҕо кэлбитин – 5.",
      "В) Үчүгэй сыананы ылар туһуттан кини тугу сөбүлүүрүн, сэҥээрэрин –1.",
      "А)  Доҕотторбуттан ыйытыам. Баҕар, утарыахтара – 10.",
      "Б) Миэхэ барсарын дуу, суоҕун дуу толкуйдаан баран, биирдэ быһаарыныам – 5.",
      "В) Онтон хаалсыаҥ дуо, дьоҥҥуттан харчы көрдөөт, парикмахерскайга сүүрэҕин-1.",
      "А)  Ээ, хата, ирэ-хоро кэпсэтиэхпит, таһырдьа оонньуохпут. –10.",
      "Б) Эс, онтон туох уларыйыай? Син биир көрсөр буоллахпыт. Кини көмпүүтэргэ бэркэ быһаарсар.  Хата, иллэҥсийбиччэ, мин көмпүүтэрбин көрүө, оҥоруо-5.",
      "В) Тиэхиньикэтэ “тобук” киһилиин тугу кэпсэтээри, көрсүбэппин – 1.",
           "0-13. Эн дьону төһө кыахтаахтарынан уонна тас көстүүлэринэн көрөҕүн. Элбэх харчылаах уонна кыраһыабай дьүһүннээх буоллахтарына, доҕордоһо сатыыгын. Кинилэргэ үчүгэй буола сатаан, бэйэҥ элбэҕи тулуйаҕын. Олор хайдах саҥаралларын, таҥналларын кытта үтүктэҕин. Бэйэҥ да кинилэртэн балачча туһанаҕын. Албыннаһарга маастаргын. Ити иһин эйигин аттыттар соччо сэҥээрбэттэр, бодоруһарга сорумматтар, сирэй көрбөх дии саныыллар. Оҕо эрээригин билиҥҥиттэн итинник кэмэлдьилээҕин куһаҕан. Уларыйыаххын наада. Киһини киһи быһыытынан сыаналыырга, судургу уонна көнө, бэйэҕинэн буоларга үөрэн.",
      "14-26. Эн бэйэҥ саастыылаахтаргыттан быдан боччумнааххын, дьоһуннааххын. Билиини-көрүүнү, өйү-санааны инники күөҥҥэ тутаҕын. Ол иһин бэйэҕиттэн аҕа дьону кытта алтыһаргын сөбүлүүгүн. Кинилэртэн элбэх сонуну истэҕин, информацияны иҥэринэҕин. Маладьыас! Ол эрээри, киһини мындыр толкуйа эрэ тупсарбат, майгыта эмиэ сүҥкэн оруоллааҕын умнума.",
      "27-50. Эн билиҥҥэ диэри дьоҥҥо туох өрүттэрин, ханнык хаачыстыбаларын  ордук биһирииргин билбэккин. Сырыы аайы уларыйа сылдьаҕын. Ким эрэ: “Уой, кини сытыыта-хотуута наһаа үчүгэй!” — диэтэҕинэ, сонно тута эппит-тыыммыт, киирбит-тахсыбыт, хорсун-хоодуот дьону сэргии түһэҕин. Быһата, сабыдыалга улаханнык бэринэҕин, устугас соҕускун. Ол иһин эйигин доҕор, аргыс оҥостооччу элбэх. Тылларын быһа гыммакка толоро охсор киһини сөбүлүүллэр бөҕө буоллаҕа дии. Ол гынан баран, итнник сылдьан, сыыһа өйдөбүллэринэн салайтарыаҥ, атын сыаннастары өрө тутуоҥ. Ол иһин тус толкуйдаах, туспа көрүүлээх, бигэ тирэхтээх, булгуруйбат санаалаах буоларга кыһалын."
    ]
  },
  {
    "title": "Кини сатаабатаҕа диэн суох",
    "date": "04.03.2019",
    "url": "http://keskil14.ru/kini-sataabata-a-suoh/",
    "raw_text": [
      "Мин уһук хоту Усуйаана улууһугар, Хаһааччыйа нэһилиэгэр олоробун, тохсус кылааска үөрэнэбин. Элбэх оҕолоох, ырыа-тойук аргыстаах Сыроватскайдар диэн мааны ыал иккис кыыстара буолабын. Биһиги дьиэ кэргэҥҥэ саамай ытыктыыр, таптыыр, холобур оҥостор киһибит —  эбээбит Сыроватская Александра Николаевна.",
      "Кини бэс ыйын 12 күнүгэр 1938 сыллаахха Усуйаана улууһун дьикти кэрэ айылҕалаах Хайыр нэһилиэгэр күн сирин көрбүтэ. Кыра сааһыттан дьонун кытта бииргэ айылҕалыын алтыһан, Омолой Эбэ кытылынан элбэхтик бултаабыт, балыктаабыт. Онон оҕо эрдэҕиттэн үлэҕэ уһуйуллан, бары кытаанаҕы тулуйарга, күүстээх санаалаах буоларга иитиллибит.",
      "Эбэм Александра Николаевна билигин 80 саастаах ытык кырдьаҕас, Усуйаана улууһун бочуоттаах олохтооҕо, СӨ тыа хаһаайыстыбатын үтүөлээх үлэһитэ, сэттэ оҕо тапталлаах ийэтэ, сүүрбэ хос сиэн уонна уон биэс хос сиэн эйэҕэс эбээтэ.",
      "Эһэбит Сыроватский Дмитрий Семеновичтыын 90-с сылларга, совхоз эстибитин кэннэ, дьон үлэтэ суох хаалбытыгар, төрүт өбүгэлэрин сиригэр Татаайкаҕа туспа кэтэх хаһаайыстыба тэриммиттэрэ. Сүрүн дьарыктара: дьиикэй табаны бултааһын уонна балыктааһын. Маны таһынан уон биэс сүөһүнү иитэ ылбыттар, олортон алта ыанар ынахтаахтар этэ. Сайын буолуута бары дьиэ кэргэнинэн, оҕолуун-уруулуун сайылыкпытыгар Татаайкаҕа тахсарбыт. Манна бары үлэлээн, ынах үүтүн, сүөгэйи, суораты, балыгы нэһилиэк дьонугар атыылаан, Сыроватскайдар аймах бары хамнас аахсан, үлэлээн-хамсаан, араас таһымнаах күрэхтэһиилэргэ кыттан, бастаан, “Татаайка” диэн ааттаах община баар буолбута.",
      "Кэнники эһэм Дмитрий Семенович күн сириттэн барыаҕыттан, эбэм Александра Николаевна “Татаайка” община настаабынньыга уонна салайааччыта. Элбэх араас таһымнаах күрэхтэһиилэргэ билигин да биһиги общинабыт мэлдьи кыайыылаах буолар. Ол барыта – биһиги эбэбит А.Н. Сыроватская сыралаах үлэтин, сатабылын түмүгэ.",
      "Александра Николаевна айылҕаттан айдарыылаах, ураты талааннаах киһи. Кини кус, таба түүтүнэн, тириитинэн, балык уҥуоҕунан, хатырыгынан араас киэргэллэри, орнаменнары, оһуордаах оҥоһуктары айарын сөбүлүүр. Холобур, тыаҕа бултуу-алтыы, балыктыы  сылдьан, ураты быһыылаах тиит мас эбэтэр талах тобоҕун, сыыһын, кыраһынын таба өйдөөн-көрөн, булан ылан,  араас кыылларга майгыннатан, сувенир оҥортообутун киһи эрэ астына көрөр. Оттон сыалыһар тириитинэн суумканы, сайыҥҥы сэлээппэни, төлөпүөн чехолун тикпитин, ону ойуулаан-оһуордаан, кырааскалаан киэргэтэн кэбиспитин билигин дьон бары олус сөбүлүүллэр, хайгыыллар.",
      "Дьааҥы кытылыгар үүнэр талахтан",
           "\\",
           "Кус түүтүнэн киэргэл",
           "Сыалыһартан оҥоһуктар",
                "Таба тириититтэн, түүтүнэн ",
           "Балыктан",
           "Маны таһынан эбэм Александра Николаевна эдэр эрдэҕиттэн хоһоон-ырыа айар уонна ыллыырын олус сөбүлүүр. Билигин, төһө да сааһырдар, “Дьүкээбил суһума” диэн вокальнай ансаамбылга сылдьар, ыллыыр. Нэһилиэк, улуус  кэнсиэригэр мэлдьи кыттар, саамай аҕа саастаах ырыаһыт да буоллар, чугас нэһилиэктэргэ гастролга эмиэ айанныыр.  Бу күһүн эбэбит Сыроватская Александра Николаевна “Махталы аҕаллым” диэн айар үлэтин хомуурунньуга  кинигэ буолан тахсан, барыбытын олус долгутта, дьоллоото.",
      "Түгэнинэн туһанан, күн тэҥэ эйэҕэс санаалаах күндү эбээбин Александра Николаевнаеы кэлэн иһэр Дьахталлар күннэринэн эҕэрдэлиибин уонна  чэгиэн-чэбдик олоҕу, сырдык сайаҕас санааны, дьоллоох-соргулаах уһун олоҕу баҕарабын. Биһиги эбээбитинэн киэн туттабыт, мэлдьи холобур оҥостор үтүөкэн киһибит.",
      "Сыроватская Саина, ",
      "IX кылаас, ",
      "“Дьааҥы кыымнара” эдкорпост.",
      "Хаһааччыйа, Усуйаана. ",
      " "
    ]
  },
  {
    "title": "«Аччыгый ааҕааччыларым миигин уһун үйэлээбиттэригэр, айымньыларбын ааҕалларыттан үөрэбин…»",
    "date": "27.02.2019",
    "url": "http://keskil14.ru/achchygyj-aa-aachchylarym-miigin-u-un-jeleebitteriger-ajymnylarbyn-aa-allaryttan-rebin/",
    "raw_text": [
      "Норуодунай суруйааччы, поэт, прозаик, кириитик С.А. Попов-Тумат 75 сааһын көрсө",
      "—Үстээхпэр Лаптевтар муораларын Дунай арыытыгар тиийбитим. Төрөппүттэрим онно балыктыыллара, кырсалыыллара, онон айахтарын ииттинэн олороллоро. Аҕам Андрей Фомич Попов 7 кылаас үөрэхтээх математика учуутала этэ. Тумат нэһилиэгин Саҕастыыр бөһүөлэгин 7 кылаастаах оскуолатыгар үөрэтэрэ. Кини 1959 сыллаахха өлүөн аҕай иннинэ Тиксиигэ эмтэнэ диэн тахсыбыта. Онно быраастар кинини көрөн баран, өлөр буолбуккун диэбиттэригэр, Чурапчыга тиийэн, өбүгэлэрин тумулларыгар Болтоҥоҕо көмүллүбүтэ. Ити кэмҥэ миигин Саҕастыыртан Күһүүр оскуолатын интэринээтигэр таһаарбыттара. Онно 1962 сыллаахха диэри үөрэммитим. Аҕам түүлбэр көстөрө бэрт буолан, оскуола дириэктэриттэн Болтоҥоҕо тиийэн: «Аҕам уҥуоҕун көрөн кэлиэм этэ», – диэбиппин ылымматаҕа. Ол түмүгэр ийэм Анна Никитична Попованы кытта сөбүлэһэн баран, борохуотунан Дьокуускайга куотарга быһаарыммытым. Чопчу оскуола интэринээтигэр тиийбитим, онно аҕам убайа Иннокентий Попов уу баһааччынан үлэлиирэ. Киниэхэ олорбутум. Докумуона суох кэлбит буоламмыт, интэринээт-оскуолаҕа ылыллыбатаҕым. Киэһээҥҥи үлэһит ыччат оскуолатыгар, хачыгаардыы-хачыгаардыы, үөрэммитим уонна 1965 сыллаахха бүтэрбитим. Онтон ыла төрүттэрим дойдуларын эҥээригэр күн бүгүнүгэр диэри сылдьабын. Болтоҥону булбутум, 3 сылынан киэһээҥҥи оскуоланы бүтэрбитим, – диэн бэйэтин туһунан сэһэргиир С.А. Попов-Тумат. – Ылбычча киһи суруйааччы буолбат. Кырдьык да уустук идэ. Бу эйгэҕэ бастакы хардыыҥ туһунан үллэстэриҥ буоллар… – СГУ саха салаатыгар үөрэнэр сылларбыттан “Бэлэм буоллуун” алтыспытым, бастакы айымньыларым онно бэчээттэммиттэрэ. Билигин да өйдүүбүн киэҥ көҕүстээх, олус муударай, саха норуотун тапталлаах суруйааччыта Н.Е. Мординов-Амма Аччыгыйын аан бастаан сирэй көрсүбүппүн. Кини: «Эн кыра соҕус гонорар сыыһыгар наадыйан эрдэҕиҥ. Тоойуом, тылбаас өттүгэр туохтааххыный?» – диэн ыйыппыттааҕа. Мин өс киирбэх: “Кыралаан тылбаастыыбын ээ”, – диэн хардарбыппын билбэккэ да хаалбытым. Оччолорго таджик, узбек норуоттарын остуоруйаларын тылбаастаабыт кэмим этэ. Олорбун “Бэлэм буол” хаһыакка бэчээттээннэр, гонорарынан олус өйөөбүттэрэ. Ону хаһан да умнубаппын. – Оҕоҕо аналлаах кэпсээннэриҥ туспа кинигэ буолан тахсыбыттара. Ол кинигэлэриҥ туһунан билиһиннэриэҥ? – Хоту дойду олоҕо-дьаһаҕа кэпсэнэр айымньылары суруйар буолбуппар норуодунай поэт В.М. Новиков-Күннүк Уурастыырап өҥөтө улахан. Кини: «Чэ, Сэмэн, ити кэпсээбитиҥ курдук суруйан кэбис», – диэн ыйан-кэрдэн биэрбитигэр хоту дойду тиэмэтигэр үөрүүнэн ылсыбытым. Ити курдук “Муора арыытыгар олох” (1986), “Туундара оһоҕо” (1989) кинигэлэрим тахсыбыттара. Кэлин «Күөс этэ», «Сааскы ырбыы» диэн кэпсээннэри суруйталаабытым киэҥ эйгэҕэ таҕыста. – Аны тылбааска эмиэ үлэлииргин билэбит. Олор ортолоругар оҕоҕо анаан суруллубуттар бааллар? – Бааллар, аҕыйаҕа суохтар. Нуучча биллиилээх педагога, суруйааччы, научнай педагогиканы төрүттээччи Константин Дмитриевич Ушинскай “Хараҕа суох ат” остуоруйатын, ону таһынан таджик норуотун көрүн-нарын түмэн тылбаастаабыппынан киэн туттабын. Бу эйгэҕэ бастакы алҕааччым Амма Аччыгыйа этэ. – Сыл-хонук ааһара түргэн, ону кытта көлүөнэ эмиэ балысханнык уларыйар. Ол да буоллар, ааҕааччы кэккэтэ син биир баар буоллаҕа. Кинилэргэ туһаайан тугу этиэххин баҕараҕын? – Оҕо барахсан айымньыны сэҥээрэрин, умсугуйан ааҕарын, кэпсээн ис хоһоонун уйаннык ылынарын тухары саха литературата оҕоҕо туһулаан өссө да үлэлиэ, айыа-тутуо дии саныыбын. Онуоха биһиги, суруйааччылар, онно тирэх буолар, үгүс айымньыны бэлэхтиир, күн сирин көрдөрөр эбээһинэстээхпит. Онон, 75 сааспын туолбут киһи быһыытынан, аччыгый ааҕааччыларым миигин уһун үйэлээбиттэригэр, айымньыларбын ааҕалларыттан үөрэбин, кинилэринэн киэн туттабын, оҕолорбор үтүө эйгэлээх, сылаас тулааһыннаах алгыспын тиэрдэбин.",
      "Кэпсэттэ Василий ИВАНОВ.",
      "Мэник уол",
      "Бөҕү-сыыһы, Буору-тааһы",
      "Бэйэтигэр Бүрүнэн, Таһыырга Түбэспит Киһичээн, Кириһээн, Кирээһиэн… Соһуйдум кэлин мин",
      "Дьэ, дьикти диэтэҕиҥ, Дьэ, дьиибэ диэтэҕиҥ! Үөһэ көр, күөх халлаан, Аллара көр, күөх халлаан. Күнү кууһан сытар, Күндүл кыымын ыһар…",
      "Тулуйар кэлиэ дуо, Көрөн туруллуо дуо, Көҥүл хааман истим, Чалбах эбит дуу диэммин Соһуйдум кэлин мин.",
      "Кутуйах",
      "Ханна ас баарын, Хата, чопчу билэр, Сирдиир “урууларын”, Кирэр, кэбийэр…",
      "Идэтинэн эмиэ Ибигирээн истэ… Муннуктан эмискэ Мууркаҕа түбэстэ…",
      "Куукулата ыалдьыбыт",
      "Куукулатын бүрүйбүт, Кичэллээхтик үллүйбүт, Ира хоско ытыыр: – Ийээ, “скорайда” ыҥыр!” – диир. Хаастар",
      "Кып-кыһыл атахтаахтар, Хаҥкынас саҥалаахтар. Туора үктээн, Топпут хаастар Биирдиилээн субуруспуттар. Топпут хаастар Хаһан даҕаны Суолтан туораабаттар, Тоҥсуйары даҕаны Ыраахтан ылбаттар.",
      "Чоппуускалар",
      "“Чубу-чууп, чубу-чууп!” Чоппуускалар элбэхтэр, Олбуор тула сырсаллар, Иллээхтик оонньууллар, Элиэттэн, тураахтан Эндэппэккэ саһаллар.",
      "Кулунчук",
      "Силбиккэ, тумаҥҥа, Сыһыыга, толооҥҥо Дьигиһийэ титирээн, Чирэччи тэбинэн Туран кэллэ кулунчаан – Түөрт түөрэҥ туйахчаан. Тэйиэккэлии ойуолаата, Ийэтин тула сүүрдэ, Тиритэн, омуннуран Сүһүөхтэрэ тэнийдэ. Күһүн",
      "Көччөхтөрүн көтүтэн, Кыптыый кынаттааҕын үөрдээн, Отону, тэллэйи дэлэтэн, От-мас үлэтин түмүктээн, Оскуолабыт аана тэлэйэр – Оҕолоор, ол хайа кэм этэй?",
      "Уһуйааҥҥа",
      "Олбуорга оонньуубут, Саҥа хаарга сырсабыт, Хайыһардыыбыт, Хаҥкылыыбыт. Таһырдьаттан киирэбит, Таҥаспытын устабыт, Остолобуой дьиэ диэки Осторуойдаан барабыт. Иһит-хомуос тардыллар, Аһыыр кэммит чугаһыыр. Чүөчэ Маанньа хааһыта Минньигэһин эриэхсит!",
      " "
    ]
  },
  {
    "title": "ТЕСТ: Баҕа  санаа байҕалыгар",
    "date": "21.02.2019",
    "url": "http://keskil14.ru/test-ba-a-sanaa-baj-alyga/",
    "raw_text": [
      "Нууччаларга  “Мечтать не вредно, но бесполезно” диэн өс хоһооно баар. Төһө да туһата суох буоллар, ардыгар ыра санаа кынатыгар олорсон, ыраах-ыраах көтөр олус долгутуулаах, үөрүүлээх… Оннук иэйии  сыалгын-соруккун ситиһэргэр күөртүүр күүс буолар.",
      "Ол гынан баран, баҕа санаа байҕалыгар аһары элбэхтэ умсар сэрэхтээх. Букатын онно тимирэн, дьиҥнээх олохтон тэйэн, сиргэ үктэммэккэ, үөһэнэн, куйаарынан көтө-дайа сылдьар буолан хаалыаххын сөп.",
      "Оттон эн төһө үгүстүк ыраланаҕын? Онтукаҥ абыраллаах дуу, алдьатыылаах дуу? Бу тургутугу оҥорон бэрэбиэркэлэн эрэ.",
      "А) Охсуһуулаах — 3.",
      "Б) Мелодрама—1.",
      "В) Фантастика – 2.",
      "А)  Кыһаллабын –1.",
      "Б) Соччо аахайбаппын – 2.",
      "В) Төрүт да наадыйбаппын – 3.",
      "А) тайҕа быыһыгар турар үүтээҥҥэ көһүөм этэ – 2.",
      "Б) дьиктилээх-дьиибэлээх, аптаах замокка – 3.",
      "В) сайдыылаах улахан куоракка – 1.",
      "А) Суох — 3.",
      "Б) Ардыгар – 1.",
      "В) Таспар таһаарбаппын – 2.",
      "А) Оннук – 3.",
      "Б) Сороҕор – 2.",
      "В) Суох – 1.",
      "А) Сибэккилээх толоон —  1.",
      "Б) Мастар, тыа — 3.",
      "В) Ыллык суол – 2.",
      "6-9. Эн сиргэ олус кытаанахтык тирэнэн тураҕын. Нууччалыы эттэххэ, реалискын. Илэ өйгүнэн салайтараҕын. Ол иһин наар тугу эрэ толкуйдуу сылдьар курдук боччумнааххын, дьоһуннааххын. Соһууччу быһаарыылары ылыммаккын. Үчүгэйдик ырытан, илдьиритэн баран оҥороҕун. Күннээҕи түбүктэри үмүрэтэргэ өйгүн-санааҕын уураҕын. Ол иһин наһаа сылайаҕын. Кыратык тохтоон ылан, буолары-буолбаты санаан ыл, баҕа санааларгын хараххар, өйгөр оҥорон көр. Оччоҕо дууһаҥ сынньаныа, саҥа күүс-уох ылыаҥ.",
      "10-14. Ардыгар эн бу сүпсүлгэннээх, дьалхааннаах олохтон тэйэн, бэйэҕэр бүгэн, баҕа санааҥ чуумпу эйгэтигэр сылаанньыйан ылар эбиккин. Онтон эмиэ дьиҥнээх олоххор төннөн, ол баҕа санааларыҥ туолалларын туһугар тэтимнээхтик үлэлээбитинэн, үөрэммитинэн, айбытынан-туппутунан бараҕын. Бэрт да бэрт. Баҕа санааларыҥ ыраахха ыҥыра, ситиһиигэ сирдии турдуннар!",
      "15-18. Хайа, доҕоор, букатын да уруок ааҕаргын, үөрэнэргин умнубуккун буолбаат? Күнү быһа ону-маны, буолары-буолбаты “мечтайдыы-мечтайдыы” сытар эбиккин. Оннук сыттаххына туолбата чахчы. Туран үлэлээтэххинэ,  сүүрдэххинэ-көттөххүнэ, хамсаннаххына эрэ баҕа санааҥ туолуо. Онон бастаан үөрэхтээх киһи буоларга дьулус. Сүрэҕэлдьээбэккэ уруоккун аах, билиигин хаҥат.",
      " "
    ]
  },
  {
    "title": "Албан ааттаах Геройбут төрөөбүтэ 105 сылын туолла",
    "date": "19.02.2019",
    "url": "http://keskil14.ru/alban-aattaah-gerojbyt-t-r-b-te-105-sylyn-tuolla/",
    "raw_text": [
      "Мин көрсүбэтэх Герой эһэм",
      "Саха сирэ Аҕа дойду Улуу сэриитигэр 62 тыһыынчаттан тахса киһини атаарбыта. Уус Алдантан 2187 киһи саа-саадах туппута, онтон 1228 буойуна кыргыһыы толоонугар охтубута, 959 эрэ киһитэ сэрииттэн тыыннаах эргиллибитэ. Олор истэригэр мин көрбөтөх хос эһэм Михаил Михайлович Стрекаловскай баара.",
      "Михаил Михайлович Стрекаловскай 1914 сыл олунньу 4 күнүгэр Уус Алдан оройуонун  I Өспөх нэһилиэгэр төрөөбүтэ.",
      "1942 с. олунньутугар Сэбиэскэй Аармыйа кэккэтигэр ыҥырыллан, 1945 с. алтынньытыгар диэри I Белорусскай фроҥҥа 65-с аармыйа 69 с/д, кэлин 120 с/и сэриилэспитэ.",
      "Сэриигэ сылдьыбыт сирдэрэ манныктар: Орел куорат (Курскай тоҕой), Барановичи, Осиповичи (Белоруссия). Туораабыт өрүстэрэ: Шара, Буг, Нарев.",
      "Барыта 90 суукка кимэн киириигэ сылдьыбыт. Уон аҕыста утары атаакаҕа сылдьыбыт. Сэрии устата 5 төгүл бааһырбыт. Разведкаҕа сылдьан, икки ньиэмэһи тыыннаахтыы тутуспут. Белоруссияҕа Сердюктуун биир ньиэмэс офицерын туппуттар.",
      "Курскай тоҕой кырыктаах кыргыһыытын кыттыылааҕа. Историяҕа киирбит Осиповичи тимир станцияны ылыы иһин Сталинтан Махтал суруктаах.",
      "1944 с. балаҕан ыйын 5 күнүгэр Наревскай плацдармы ылыыга уһулуччу хорсун быһыытын иһин Сэбиэскэй Союз Геройун үрдүк аатыгар түһэриллэ сылдьыбыт. Бу кыргыһыыга эһэм өстөөх өттүттэн көтөн иһэр гранатаны икки төгүллээн бэйэлэригэр төттөрү кыыраппыт. Инньэ гынан бэйэтэ тыыннаах хаалан, дьонун да быыһаан турар.",
      "Сэрииттэн 1945 сыллаахха эргиллэн кэлбитэ. Бороҕоҥҥо сберкасса сэбиэдиссэйинэн, Өнөргө сельсовет бэрэссэдээтэлинэн, партийнай тэрилтэ сэкирэтээринэн үлэлээбитэ.",
      "Быйыл эһэм, Россия Геройа Михаил Михайлович Стрекаловскай олунньу 4 күнүгэр төрөөбүтэ 105 сылын бэлиэтээтибит. Кини албан аатынан билигин төрөөбүт нэһилиэгэ, улууһа, сахатын норуота үйэ-саас тухары киэн туттар, киниэхэ сүгүрүйэр.",
           "М.М. Стрекаловскай туһунан сүрүн матырыйаал Өнөргө «Бойобуой Албан аат» музейыгар хараллан сытар. Салайааччынан кини төрөппүт кыыһа, мин эдьиийим Екатерина Михайловна Стрекаловская үлэлиир. Оройуон киинигэр Бороҕоҥҥо кини аатынан уулусса ааттанна. Геройдар аллеяларыгар бюһа дьэндэйэр, Өнөр орто оскуолата кини аатын сүгэр.",
      "Хос эһэм, Россия Геройа Михаил Михайлович Стрекаловскай, хос эбэм Александра Михайловна олохторун 7 оҕолоро, 22 сиэннэрэ, 25 хос сиэннэрэ, 2 хос- хос сиэннэрэ салгыыллар.",
      "Эһэбит үтүө аата үйэлэргэ умнуллуо cyoҕa, куруутун умайар суолдьут сулус буолуо, кини аатынан киэн тутта сылдьыахпыт.",
      "Михаил Сыроватский,  ",
      "VII кылааc үөрэнээччитэ.",
           "Саха саарына Мэхээлэ",
           "Улуу Геройбут Мэхээлэ",
      "Уруй-Айхал эйиэхэ этэбин,",
      "Күүстээх модун санааҕынан,",
      "Кыайыыга дьулуургунан",
      "Холобур эрэ буолаҕын.",
      "Сырдык ыраас санааҕынан",
      "Саха дьонун көмүскээбитиҥ,",
      "Саха саарына буолаҥҥын,",
      "Саллаат, буойун аатыран,",
      "Күүскүн уоххун биэрэн туран,",
      "Герой аатын сүкпүтүҥ.",
      "Улуу геройбут Мэхээлэ",
      "Уруй-айхал буоллун,",
      "Айхал-мичил  —",
      "Саха чыпчаал Саарыныгар!",
      "Черноградская Жанна",
      "VI кылааc үөрэнээччитэ/",
      "Уус Алдан улууһун Өнөр орто оскуолата.  ",
      " Албан ааттаах Геройбут төрөөбүтэ 105 сылын туолла  \r \t\t\t\t\t\t#Великая Отечественная война#ВОВ#война#герой  "
    ]
  },
  {
    "title": "Мин төрөөбүт тылым — саха тыла",
    "date": "14.02.2019",
    "url": "http://keskil14.ru/min-t-r-b-t-tylym-saha-tyla/",
    "raw_text": [
      "Омук быһыытынан уратыбыт",
      " Саха тыла — төрөөбүт тылым. Кинини мин ийэм үүтүн кытта иҥэриммитим.",
      "Төрөөбүт тылбыт алмаас курдук күндү. Наһаа баай, сибэкки арааһын курдук кэрэ дорҕоонноох.",
      "Саха оҕото хайаан да сахалыы саҥарыахтаах. Тыл —  омукпут бэлиэтэ, уратыта.",
      "Мин төрөөбүт тылбын наһаа таптыыбын. Сахам тыла куруук баар буолуо диэн эрэнэбин.",
      "       Бурцева Снежана.",
      "Ыраастык саҥарыах",
      "         Хас биирдии омук бэйэтэ төрөөбүт тыллаах. Мин төрөөбүт тылым, эмиэ атын омуктар курдук, элбэх баайдаах.",
      "Биһиги төрөөбүт тылбытын олус таптыыбыт, харыстыыбыт. Сорох оҕолор саха тылын уонна нуучча тылын бутуйан саҥараллар. Ол сыыһа дии саныыбын. Хас биирдии омук бэйэтин тылынан ыраастык саҥарыахтаах. Атын омук тылын үөрэтэргэ тирэх буолар. Ону өйдөөн, тылбытын сайыннарыахтаахпыт. Ол биһигиттэн улахан тутулуктаах.",
      "    Бурцева. Нарыйа.",
      "Тыл баар —  омук баар",
      "Тыл суох буоллаҕына, омук да суох буолар. Онон тылбыт сүппэтин туһугар биһиги, оҕолор, билиҥҥиттэн кыһаныахтаахпыт.",
      "Төрөөбүт тылбыт баайын баһылыахтаахпыт. Оччоҕо эрэ саха омук кэлин да баар буолуо.",
      "Онон, оҕолоор, төрөөбүт тылгытын таптааҥ, омукпут кэскилэ биһигиттэн тутулуктааҕын умнумаҥ.",
      "        Горохова Вера.",
      "«Саһарҕа»пост эдкордара.",
      "Эҥэ, Дьааҥы"
    ]
  },
  {
    "title": "Сөпкө саҥарыахха, суруйуохха",
    "date": "13.02.2019",
    "url": "http://keskil14.ru/s-pk-sa-aryahha-surujuohha/",
    "raw_text": [
      "Бэчээт эйгэтигэр син уһун кэм үлэлээтим. Онон дьон туохха ордук сыыһарын билэр буоллум. Дьэ, туохха?",
      "Итинтэн да элбэх сыыһаны санаан кэлэ, холобурдаан аҕала туруохха сөп. Тылы сыыһа суруйуу, сурук бэлиэтин сыыһа туруоруу, тылы атын суолтаҕа туттуу, о.д.а. элбэх. Ол эрээри итинник ымпыктары-чымпыктары ырытыах иннинэ, бастаан оҕолорбутун сахалыы саҥардарга кыһаллыаҕыҥ. Ону да кыайа иликпит.  Ол туһуттан  хас биирдии  саха ыала дьиэтигэр оҕолорун  кытта сахалыы кэпсэтиэхтээх. Оччоҕо нуучча да кылааһыгар үөрэммит оҕо төрөөбүт тылын билэ улаатар.",
      "А. Иевлева."
    ]
  },
  {
    "title": "Бэйэҥ эрэ уларытар, тупсарар кыахтааххын",
    "date": "08.02.2019",
    "url": "http://keskil14.ru/beje-ere-ularytar-tupsarar-kyahtaahhyn/",
    "raw_text": [
      "Мин дьоммун абааһы көрөбүн. Дэриэбинэбитигэр биһигини бары күлүү гыналлар. Эһэм, эбэм иһэр этилэрэ. Билигин ийэм, кииринньэҥ аҕам арыгылыыллар, аны убайдарбын сутуйдулар. Дьиэбэр күн аайы арыгы эрэ айдаана. Онтон атын кэпсэтэр тиэмэ, кыһалҕа сир үрдүгэр суоҕун курдук.  Булбатахтарына – кыыһырсыы, истэхтэринэ — бастаан үөрүү-көтүү, тиһэҕэр үөхсүү, охсуһуу. ",
      "Оҕолортон кыбыстабын. Таҥаһым куһаҕан, дьүһүнүм да мөкү. Кыра эрдэхпинэ аанньа көрбөккө рахиттаппыттар, ол иһин быһыым-таһаам куһаҕан. Онтон наһаа комплекстыыбын. Уруоктарбын дэлби көтүтэр буоламмын, үөрэхпэр нэһиилэ кыанабын. Быһата, туох да үчүгэйим суох. Бэйэбин ол иһин эмиэ абааһы көрөбүн. Ханна да сылдьыбаппын, кимниин да доҕордоспоппун, бодоруһа да сатаабаттар, туохха да кыттыбаппын. ",
      "Туох иһин таҥара миигин бу курдук накаастаабыта буолуой?",
      "                                                                                С., 16 саастаахпын.",
      "                                                    ***",
      "Ыччат социальнай-психологическай өйөбүлүн республикатааҕы киинин психолога Мария Анисимова:        ",
      "— Арыгылааһын диэн ыарыы. Төрөппүттэриҥ ыарыһах дьон буолаллар, кинилэргэ көмө наада. Ону кинилэр бэйэлэрэ өйдүөх, билиниэх тустаахтар. Онто суох сүүстэ да ааттас-көрдөс, син биир иһэ туруохтара. Тохтуурга, эмтэнэргэ бэйэлэрэ быһаарыныахтаахтар, оннук өйгө-санааҕа кэлиэхтээхтэр.",
      "Ол эрээри, эн сабыдыалыҥ, сүбэҥ эмиэ улахан суолталаах. Сөпсөһөн баран сылдьыбакка, дьоҥҥун кытта аһаҕастык кэпсэт, оборчоттон оруу сатаа.",
      "Саамай чугас киһиҥ — ийэҥ. Онон бастаан киниттэн саҕалаа. Эн тылгын ылыммат буоллахтарына, биир эмэ толлор соҕус, ытыктыыр, аҕам саастаах киһилэрин көрдөһөн кэпсэтиннэр. Социальнай үлэһиттэргэ этэн, кинилэр нөҥүө реабилитационнай кииннэргэ эмтэтэ ыытыаххын сөп. Онно анал үлэһиттэр, психологтар, наркологтар сөптөөх көмөнү оҥоруохтара.",
      "Оттон эн ити кыһалҕанан инникигин сарбыныма, кэскилгин кэрдимэ. Эн туспа дьылҕалаах киһи буолаҕын. Төрөппүттэриҥ суолларын хатылаабакка, үчүгэйгэ таластаххына, олоҕуҥ табыллыа. Ол туһуттан, бастатан туран, үөрэххэр кыһалын, бэйэҕин таптаа, сөбүлүүр дьарыккынан үлүһүй, талааҥҥын сайыннар. Олоххо барытын бэйэҥ күүскүнэн ситиһэр сорукта туруорун: үөрэхтэнэн, үчүгэй үлэлэнэн, дьиэ-уот тэринэн, оҕо-уруу тэнитэн, дьоллоох киһи буоларга дьулус. Ити сыал-сорук инникиҥ диэки эрэллээхтик хардыылыыргар суолдьут сулус буолуоҕа.",
      "Өйдөө: олоҕуҥ — бэйэҥ илиигэр. Хайа өттүгэр салалларын бэйэҥ эрэ быһаараҕын, бэйэҥ эрэ уларытар, тупсарар кыахтааххын. Итэҕэстэргин үчүгэй өрүттэргинэн кистээн, дьоҥҥо бэйэҕин дьоһуннаахтык көрдөр. Оччоҕо эйигин сэниэ суохтара, эйиэхэ талаһыахтара.",
      "Кылаабынайа, хом санааны тутума. Өс санаа киһини иһиттэн кэрбиир. Ыытан кэбис. Ити кыһалҕаны уопут эрэ курдук ылын, дьылҕаҥ эйигин ыарахаттары төһө тулуйаргын тургутан көрөн, улахан олоххо бэлэмниир дии санаа. Ситиһиини!"
    ]
  },
  {
    "title": "ТЕСТ: ойуунан эйигин ойуулуохха",
    "date": "07.02.2019",
    "url": "http://keskil14.ru/test-ojuunan-ejigin-ojuuluohha/",
    "raw_text": [
      "Бу 9 ойууттан биири тал:",
      "Хас биирдии түгэнтэн дуоһуйуоххун, ону умнуллубаттык атаарыаххын баҕараҕын. Ким эмэ кэлэн: “Хаҥкылыы бардыбыт”, — диэтэҕинэ, сээбэҥнээбэккэ, сонно тута хомунан барсыаҥ этэ.",
      "Олоҕу уустугурдубатыҥ үчүгэй. Ол эрээри күннээҕинэн олорор кэскиллээх дьаһаныы буолбатах. Ырааҕы-киэҥи, инникигин толкуйдуур эмиэ наада.",
      "Бэйэҥ баҕарбыккынан сылдьаргын ордороҕун. Ол иһин төрөппүттэргин уонна учууталларгын кытта өйдөспөт тугэниҥ элбэх. Кинилэр этэллэрин ылыммаккаҕын утарылаһаҕын, тылларын истибэккэҕин, мэлдьи сэмэлэнэҕин.",
      "Көҥүл салгынынан тыынарга дьулуһарыҥ үчүгэй эрээри, олоххо бэрээдэк, сиэр-майгы, суруллубут уонна суруллубатах сокуоннар диэн баалларын умнума.",
      "3. Эн мэлдьи төбөҕөр тугу эрэ «буһара» сылдьаҕын, наар толкуйдаан тахсаҕын.",
      "Ону-маны ырытаҕын, тулалыыр эйгэҕин анаараҕын. Солуута суох сэлэһииттэн сылайаҕын, куотунаҕын. Тоҕо диэтэххэ, эн кураанах куолуну, суолтата суох кэпсэтиини сэҥээрбэккин. Ол гынан баран, хаһан да соҕотохсуйбаккын.",
      "Дьоһуннааҕыҥ бэрт буоллаҕа. Ол эрээри биирдэ эмэ, оҕо оҕо курдук, мэниктээн, дьээбэлэнэн ылар туохтаах үһү?",
      "4. Эн сиргэ бигэтик тураҕын.",
      "Ону-маны сымыйалаан айбаккын, оҥорон көрөн кэпсээбэккин. Кырдьыксыккын уонна бэйэҕэр эрэллээххин. Ол иһин табаарыстарыҥ эн таскар бэйэлэрин көмүскэллээх курдук сананаллар. Көнө, холку майгылааххын, судургугун. Баары баарынан сылдьаҕын. Ол эрээри наһаа боростуой буола сатаама. Үрдүгэр ыттыахтара, “мин” диэҥҥин арыт көрдөрөр куолу.",
      "5. Эн саҕалаабыккын бүтэрэн баран тэйэр, суохтан баары оҥорор, үлэни, үөрэҕи, сынньалаҥы тэҥҥэ тутар киһигин.",
      "Биир да мүнүүтэни халтайга ыыппаккын. Барытын туһалаахтык атаара сатыыгын. Оҕо эрээри, улахан киһилии мындырыҥ, сатабыллааҕыҥ хайҕаллаах. Ол гынан баран, дьиҥэр, эн билигин доҕотторгун кытта оонньуу-көрүлүү, сүүрэ-көтө сылдьар сааһыҥ ээ.",
      "Элбэх доҕордооххун. Олору бэйэҕэр наһаа чугаһаппаккын, ис эйгэҕэр киллэрбэккин. Тоҕо диэтэххэ, кимтэн да тутулуга суох буолуоххун баҕараҕын.",
      "Наһаа бэйэҕэр эрэ эрэнимэ. Санааҕын үллэстэр, өйүүр, өйдүүр, сүбэлиир-амалыыр истиҥ доҕор хас биирдии киһиэхэ баар буолуохтаах.",
      "7. Эн бэйэҕэр наһаа эрэллээх, тобуллаҕас толкуйдаах, олоххо ураты көрүүлээх киһигин.",
      "Туспа стиллээххин, хатыламмат уобарастааххын. Барыларыттан атыннык таҥнаҕын, тус санаалааххын. Эйигин үтүктэ сатыыр оҕо элбэх, сүгүрүйээччиҥ да үгүс. Ол иһин бэйэҕин билинэр буолан эрэҕин. Ити куһаҕан. Улаатымсык буолума.",
      "8. Эн, уобарастаан эттэххэ, үөһэ халлаанынан дайа, куйаарынан көтө сылдьар киһигин.",
      "Кими эрэ сөбүлээтэххинэ, хоһоон бөҕөтүн айаҕын, остуоруйаҕа курдук омуннаах тапталы кэтэһэҕин. Сүрэҕиҥ тугу этэринэн сылдьаҕын, сотору-сотору иэйиигэ куустараҕын.",
      "Романтик дууһалааҕыҥ бэрт. Ити эрээри өйүнэн салайтарар олорорго табыгастаах дииллэр.",
      "Искэр тугу да туппаккын. Үөрбүккүн-хомойбуккун, сонуҥҥун-сэһэҥҥин – барытын таскар тэбиигин, дьоҥҥо тиэрдэҕин. Көхтөөххүн, сайаҕаскын, түргэн-тарҕан туттунуулааххын.",
      "Сорох бүччүм санааларгын, кистэлэҥҥин бэйэҕэр тутарга үөрэн. Уонна арыый холку буол."
    ]
  },
  {
    "title": "ТЕСТ: Бэйэҕин сатаан көрүнэҕин дуо?",
    "date": "28.01.2019",
    "url": "http://keskil14.ru/test-beje-in-sataan-k-r-ne-in-duo/",
    "raw_text": [
           "А) Этиттэриитэ суох бэйэм уһуктабын – 7.",
      "Б) Будильнигым тыаһаата да, тута ойон турабын – 5.",
      "В) Оо, мин диэн улуу утуйаан буоллаҕым дии. Дьонум, ыксаан, суорҕаммын сулбу тардааччылар. Оччоҕо биирдэ эрэ төбөбүн сыттыктан араарабын -3.",
      "А) Бэйэм — 7.",
      "Б) Ким эрдэ суунан-тараанан бүппүт – ол остуолу тардар – 5.",
      "В) Ийэм. Кини суох буоллаҕына, оскуолабар аччык барааччыбын -3.",
      "А) Үөрэнэр тээбириннэрбин киэһэ эрдэ уктабын, таҥаспын оҥостобун – 7.",
      "Б) Араас буолааччы. Ардыгар сүрэҕэлдьээтэхпинэ, бэлэмнэммэккэ да барыахпын сөп -5.",
      "В) Суумкабын арыйан да көрөөччүм суох. Хайдах дьиэбэр аҕалбытым курдук, соннук сарсыныгар төттөрү сүгэн барабын.",
      "А) Бэйэм -7.",
      "Б) Ардыгар бэйэм, ардыгар ийэм -5.",
      "В) Бииргэ төрөөбүттэрим эбэтэр ийэм бэрийэр, бэрээдэктиир — 3.",
      "А) бэйэм быһаарабын уонна эрдэ бэлэмнээн кэбиһэбин — 7.",
      "Б) ийэбиттэн сүбэлэттэрэбин — 5.",
      "В) тахсаары туран, туох түбэспитин кэтэбин-3.",
      "Баалларгын аах:",
      "15-20. Оо,дьэ, баччааҥҥа диэри отой кыра оҕо курдук эбиккин дии! Төрөппүтэ суох төрүт табыллыбаккын. Барытын кинилэр оҥорон, бэлэмнээн, ыйан-кэрдэн биэрэллэригэр үөрэнэн хаалбыккын. Доҕоор, өйдөөн иһит эрэ: аны аҕыйах сылынан эн, дьоҥҥуттан арахсан, ыраах үөрэнэ барыаҥ. Онно ким да эйигин бу курдук бүөбэйдиэ суоҕа. Бэйэҥ иннигин бэйэҥ көрүнэ сырыттаххына эрэ сатанар. Онон арыый боччумура түһүөххүн наада. Ийэлээххэр сэлээннииргин уҕарыт. Таҥаскын-сапкын, туттар малгын-салгын, уруоктаргын дьарыктаргын, бараргын-кэлэргин бэйэҥ дьаһынар буол.",
      "21-29. Эн, оҕо оҕо курдук, ардыгар дьоһуннааххын, ардыгар дьалаҕайгын. Ол иһин киһи эйиэхэ 100% эрэммэт. Баҕар, умнан, сүтэрэн, хойутаан эҥин хаалыаххын сөп. Ол иһин төрөппүттэриҥ хонтуруоллаан: “Уруоккун аахпытыҥ дуо? Сарсыҥҥы биэчэргэ бэлэмнэнниҥ?” — диэн сураһа, саната, өйдөтө сылдьар үгэстээхтэр. Ол эрээри этиттэриитэ да суох бэйэҥ барытын быһаарар буолан эрэҕин. Маладьыас, кытаат!",
      "30-35. Ийэҥ аах эйигин тэҥнээхтэрин курдук көрөллөр. Эрэнэр буоланнар, тугу гынаргар, ханна сылдьаргар көҥүлү толору биэрэллэр. Ону эн куһаҕан өттүгэр туһаммаккын. Бэйэҥ быраапкын эрэ буолбакка, эбээһинэскин уонна эппиэтинэскин эмиэ бэркэ билэҕин.",
      "Кыра эрдэххиттэн бэйэҕин бэйэҥ көрүнэриҥ, дьаһанарыҥ уонна салайынарыҥ хайҕаллаах. Өрүү маннык дьоһуннаах буол!",
      " "
    ]
  },
  {
    "title": "Ханнык «көтөр» буоларыҥ эмиэ оруоллаах",
    "date": "24.01.2019",
    "url": "http://keskil14.ru/hannyk-k-t-r-buolary-emie-oruollaah/",
    "raw_text": [
      "Үгүс оҕо экзамен буолуон иннинээҕи күн утуйбакка эрэ түүннэри бэлэмнэнэр үгэстээх. Ол сыыһа. Биирдэ эмэ оннук түгэҥҥэр өйдөөн көрөөр эрэ — тугу эрэ ааҕа сатыыгын да, олох атыҥҥа аралдьыйа турар эбиккин: остуолуҥ үрдүгэр турар оонньууру тыытаҕын, сотору-сотору ватсапкын ааҕаҕын, инстаграмҥын көрөн ааһаҕын… Ити аата, эн наһаа сылайанҥын, мэйииҥ үлэтэ мөлтөөбүт, тугу да толкуйдуоххун баҕарбат буолбуккун.",
      "Итинник илистиэххэ диэри сордоммот туһуттан, барытын эрдэттэн былааннаан дьарыктаммыт ордук. ",
      "Бу сүбэлэр туһалыахтара: ",
      "«Күөрэгэйдэр» уонна «мэкчиргэлэр»",
      "Психологтар дьону, хайа кэмҥэ ордук таһаарыылаахтык үлэлииллэриттэн көрөн, үс бөлөххө араараллар:",
      "Оттон эн ханнык «көтөр» буолаҕын? Бу ыйытыыларга хоруйдаан, бэйэҕин быһаар уонна бириэмэҕин онон көрөн аттарар буол.",
      "Бэйэҕин быһаар эрэ",
      "А) Мэлдьи;",
      "Б)  Ардыгар;",
      "В) Биирдэ эмэ;",
      "Г) Суох.",
      "А) Ыкса түүн;",
      "Б) Киэһэ 11 чаас кэнниттэн;",
      "В) Киэһэ 10 ч.;",
      "Г) Уон чаас иннинэ.",
      "А) Миин, ыһаары;",
      "Б) Тотоойу соҕус аһылыгы (хааһы, күөрчэх);",
      "В) Төгүрүктүү буспут сымыыт, халбаһылаах килиэп;",
      "Г) Чэй эбэтэр кофе.",
      "А) Бастакы (эбиэккэ диэри);",
      "Б) Иккис (эбиэттэн киэһэ).",
      "А) Сарсыардааҥҥы кофе;",
      "Б) Киэһээҥҥи чэй.",
      "А) Оннукка төрүт кыһаллыбаппын;",
      "Б) Түргэнник үөрэнэбин;",
      "В) Эрэйдэнэбин аҕай;",
      "Г) Атын аһы атыҥырыыбын, ол иһин бэйэм туһунан астанабын.",
      "А) Икки чаас эрдэлээн;",
      "Б) Биир чаас эрдэлээн;",
      "В) Чаас аҥаара эрдэлээн;",
      "Г) Син биир урукку кэммэр сытабын.",
      "8. Билигин хас чаас буолбутун көрбөккө эт эрэ. Уонна чаһыны кытта тэҥнээн көр. Хайа, таайбыт эбиккин дуу?",
      "А) Син сөпкө эппиппин;",
      "Б) Олох сыыһа эппиппин.",
           "0 -7 — «күөрэгэй»; ",
      "8-13 — «холууп»;",
      "14-20 — «мэкчиргэ».",
      "Түргэнник өйдүүргэ аналлаах албастар",
           "Ольга Львова,",
      "Ыччаты өйүүр социальнай-психологическай киин үлэһитэ.",
      " "
    ]
  },
  {
    "title": "ТЕСТ: Сэлэһэр да сиэрдээх",
    "date": "16.01.2019",
    "url": "http://keskil14.ru/test-sele-er-da-sierdeeh/",
    "raw_text": [
      "«Туох барыта оҕо саастан са5аланар», — дииллэрэ, дьэ, чахчы эбит. Кыра эрдэхпитинэ, уруокка таах мээнэ саҥара, баллыгырыы олорор, барыларын аҥаар кырыытыттан үөҕэр, куолуулаан тахсар идэлээх оҕолорбут билигин да оннук кэмэлдьилээх дьон буола сылдьаллар. Оскуоланы бүтэрэн баран, биир дэ эмэ көрсө түстэххэ, дорообото арааһа суох: «Хайа, киммит ырбайан иһэр диэбиппит, эн эбит дуу?» — диэн күлүү-элэк гыммытынан көрсөллөр. Чэ, онно өһүргэнэн да диэн, бэйэлэрин таһымнара соччо буоллаҕа эбээт. Аны, оннук ис култуурата суох ньүдьү-балай дьону кытта кэлин үлэҥ, дьарыгыҥ, үөрэҕиҥ сүнньүнэн бииргэ алтыһыан турдаҕа эбээт. Оо, ыарахаттардаах ээ…",
      "Дьэ, онон тылгынан кими да (оҕону да, оҕонньору да) хомоппот туһуттан эн бэйэҥ майгыгын билиҥҥиттэн иитиэх тустааххын: сиэрдээхтик сэһэргэһэргэ, дьоҥҥо (эдэриттэн, эмэниттэн, кимиттэн, тугуттан тутулуга суох) ытыктабыллаахтык сыһыаннаһарга, доҕотторгор истиҥ, сайаҕас буоларга, кэлэктииби кытта тапсан үлэлииргэ, «субординация» диэни тутуһарга. Быһата, нууччалыы эттэххэ, «тактичнай” буоларга үөрэниэхтээххин. Онуоха бу тургутук ыйытыыларыгар хоруйдаан, бэйэҕин быһаар, хайдаххын бил. Сүбэлэри ааҕан, итэҕэскин көннөр, үтүө майгылаах буоларга дьулус!",
      "1. Өр көрбөтөх билэр киһигин көрсө түһэҕин. Аатын өйдүү сатыыган да, төрүт умнан кэбиспиккин. Оччотугар: A) аатын ааттаабакка эрэ кэпсэтэҕин — 2; Б) кырдьыгынан билинэҕин — аатын умнан кэбиспиккин уонна: «Бырастыы гын, ким диэн этиҥ?»— диэн ыйытаҕын — 1; B) билбэккин биллэрбэккэ эрэ, түргэн үлүгэрдик кэпсэтээт ааһа тураҕын — 0.",
      "2. Күрэхтэһиигэ кытта, куоракка кэлбиккин. Учууталыҥ күнүс эйигин остолобуойга аһатар. Эн сөбүлээбэт бүлүүдэҕин атыылаһан биэрэр. Онуоха эн… A) «Ээ, суох, сиэбэппин», — диэн аккаастанаҕын — 1; Б) сирбэккэ-талбакка, саҥата суох аһыыгын — 0; B) кыратык амсайбыта буола түһэн баран: «Тоттум», — диигин уонна тэриэлкэҕин туора уураҕын — 2.",
      "3. Доҕоруҥ баттаҕын бэйэтигэр барсыбат гына кырыйтарбыт. A) Сымыйалаан: «Үчүгэй», — диэн хайгыыгын — 0; Б) «Аата сүрүн, дьаабылаабыт дии! Баран ааҕыс, көннөртөр», — диэн сөбүлээбэтэххин биллэрэҕин — 1; B) «Оттон хайыаххыный, хата, «оригинальнай» дии. Чэ, баттах тиис буолбатах, сотору үүнүө, онон уларытыаҥ буоллаҕа дии», — диигин.",
      "4. Онус кылааска үөрэнэр Баппат Бааска бүгүн эмиэ оскуола остолобуойун таһыгар оҕолору түүрэйдии турар. Эйигин көрөөт: «Миэхэ бэрэскитэ ыл!»— диэн модьуйар. А) Кутталы кытта сөбүлэһэҕин — 0; Б) «Миэхэ харчым суох», — диэн куотунаҕын — 2; В) «Харчыта биэр, ылан биэриэм», — диэн толлубакка хардараҕын –1.",
      "5. Бииргэ үөрэнэр оҕоҕутугар ыалдьыттыы кэлбиккит. Сотору буолаат, эн сүрэҕэлдьиигин, тэһийбэккин. Ол иһин… А) саҥа-иҥэтэ суох, таҥнан барар төрүөккүн быһаарбакка эрэ дьиэлээн хаалаҕын — 1; Б) «Бырастыы гыныҥ. Ийэм ыҥырар. Кэлин да кэлэ сылдьыам», — диэн этэҕин уонна ыраас суобастаах бараҕын — 2; В) ким эмэ барарын кэтэһэҕин. Бастакынан «хайыһардыыр» сүрэ бэрт буолуо дии саныыгын — 0.",
      "8-10. Эн айылҕаттан — дипломаккын. Хайдах баҕарар майгылаах киһини кытта тапсан кэпсэтэр, бииргэ үөрэнэр, үлэлиир, бэйэҕэр тардар, тула түмэр кыахтааххын. Кыыһырбыты начаас уоскутаҕын, тыҥаабыт балаһыанньаны судургутук быһаараҕын, эйэлээх эйгэни түстүүгүн. Ол иһин кылааһын оҕолоро эн тылгыттан тахсыбаттар, эйигин истэллэр, сүбэ-ама ылаллар. Дьону кытта тапса, биир тылы була, барыларын өйдүү сатыырыҥ хайҕаллаах, кэлин эйигиттэн үчүгэй салайааччы тахсыаҕа.",
      "4-7. Эн олус сайаҕас, аһаҕас киһигин. Туох да кэтэх санаата суох санаабыккын барытын көнөтүнэн этэн иһэҕин. Үөнэ-көлдьүнэ суоҕун, дьоҥҥо истиҥ сыһыаннааҕын кэрэхсэбиллээх. Ол эрээри, сорох дьон ити судургугун, элэккэйгин, кырдьыгынан барытын сирэйгэ этэргин атыннык ылыныахтарын, өһүргэниэхтэрин, сорохтор кэнэн баҕайы диэн сэниэхтэрин, күлүү-элэк оҥостуохтарын, кэннигиттэн саҥарыахтарын, тылга тииһиэхтэрин, уган биэриэхтэрин сөп. Онон ис санааҕын наһаа таскар тэбээмэ, арыый киитэрэй, толкуйдаан баран саҥарар буол. Оччоҕо барыта этэҥҥэ буолуо.",
      "0-3. Оо, эн наһаа сымнаҕас, барытыгар сөпсөһөн иһэр киһигин. Ардыгар «суох» диэн тылы туттар буол. Тус санааҕын хаһан да эппэккин, бааргын биллэрбэккин. Ол иһин эйигин доҕотторуҥ күлүк курдук көрөллөр. Оннук буолбаат? Таах бары соруйаллар, ким тыллаах барыта элэктээн ылар, тугу саныыргын истэ да сатаабаттар. Кэбис, оннук буолума, бэйэҕин сэнэтимэ. Онто суох санныгар олоруохтара, үрдүгэр ыттыахтара, тэпсэн кэбиһиэхтэрэ. Бу олоххо бэйэтин көмүскэнэр, санаатын этэр, тус толкуйдаах, туруулаһар киһи иннин көрүнэн олорор кыахтаах."
    ]
  },
  {
    "title": "ТЕСТ: Бастаан бэйэҕин бил",
    "date": "09.01.2019",
    "url": "http://keskil14.ru/test-bastaan-beje-in-bil/",
    "raw_text": [
      "Эн бэйэҕин эҥкилэ суох үчүгэй киһи гына сананаҕын. Ол гынан баран, тоҕо эрэ, сорохтор эйигин кытта кыайан өйдөспөттөр, тапсыбаттар. Онтон сылтаан кыыһырсыаххын, этиһиэххин сөп.",
      "Биллэн турар, оннук түгэннэргэ эн бэйэҕин хаһан даҕаны сыыһалаах курдук санаммаккын. Мэлдьи атыттары буруйдуугун. Дьиҥэр, бэйэҕин туораттан көрөн сыаналыырыҥ эбитэ буоллар, бука, атын түмүккэ кэлиэҥ этэ…",
      "Бэйэҥ хайдах майгылааххын билиэххин баҕараҕын? Оччоҕо бу ыйытыыларга хоруйдаан, төһө холкугун дуу, кыыһырымтаҕайгын дуу быһаар.",
      "«Төрүт сөбүлээбэппин» диэн эппиэт аайы — 3 очукуо, «наһаа буолбатах» — 1, «кыһаммаппын» — 0.",
      "Эн төһө кыынньанаҕый, кыыһыраҕыный, өскөтүн…",
      "***",
      "48 очукуоттан үөһэ. Бырастыы гын эрээри, эн кыраттан да кыйаханар ньиэрбинэй киһи эбиккин. Ол иһин барыларын кытта кыыһырсаҕын.",
      "Бу олоххо барыта санаа хоту буолбат ээ. Сөбүлээбэккин, табыллыбаты элбэхтэ көрсүөҥ. Ону тулуйуоххун, уйуоххун, сороҕун аахайбакка аһарынан иһиэххин наада. Барытыгар кутаа буолан умайан истэххинэ, ханна ыраатыаххыный? Онон арыый холку буола сатаа, бэйэҕин туттуна, хонтуруоллана үөрэн.",
      "14-48. Үксүбүт да эн курдук буолуохпут. Күннээҕи олох бытархайдарыгар улаханнык кыһаллыбаппыт эрээри, биирдэ эмэ кыыһыран, кыйаханан ылыахпытын сөп.",
      "Киһи үйэтин тухары уопсастыба ортотугар олорор. Онон дьону кытта биир тылы булан, бу курдук эйэлээхтик олороруҥ ордук.",
      "13-тэн аллара. Эн киэҥ көҕүстээх, кыра аайы кыһаллыбат бэрт холку киһигин. Соруйан да кыынньыы сатаатахтарына, улаханнык уордуйбаккын. Ити иһин дьон бары эйигин сөбүлүүр. Ол эрээри ардыгар наһаа нэскин, тоҥуйгун. Сорох долгутар боппуруостарга, тыҥааһыннаах түгэннэргэ көхтөөх соҕус буоларыҥ табыгастаах."
    ]
  },
  {
    "title": "Как настроить школьника на учебу после новогодних каникул",
    "date": "09.01.2019",
    "url": "http://keskil14.ru/kak-nastroit-shkolnika-na-uchebu-posle-novogodnih-kanikul/",
    "raw_text": [
      "Каникулы заканчиваются и нужно снова возвращаться в будничный режим. ",
      "Длительные новогодние каникулы, которых мы с таким нетерпением ждем, проходят на удивление быстро и оставляют о себе приятные воспоминания. Вместе с ними проходят милые сердцу расслабленность, беспечность и свобода. Если взрослые могут себя «уговорить» и заставить вернуться к привычному будничному графику, то детям это сделать гораздо сложнее. Повышенная эмоциональность, незрелая нервная система не позволяют школьнику мгновенно включиться в учебный процесс, и здесь необходима помощь взрослых и системный подход. Как же вернуть малыша в будничное русло без особых потрясений и ненужных конфликтов?",
      "Безусловно, начать программу возврата к привычному ритму жизни следует с режима дня. Но в этом процессе самое главное слово «постепенный». Не стоит пытаться укладывать ребенка спать в девять часов вечера – все равно после ставших привычными двенадцати ничего из этой затеи не выйдет. Ребенок будет ворочаться и еще больше собьет желание спать. Каждый день следует сдвигать время отбоя на 15 минут, таким образом, за несколько дней момент отхода ко сну возвратится в привычное русло. Также постепенно следует возвращать и режим питания – исключить избыточные сладости и фаст-фуд, которые не способствуют возврату к правильному режиму.",
           "Совершенно нормально, что после каникул ребенок не особенно рвется получать знания. Мыслями он еще там – в развлечениях, бесконечных прогулках и любимых занятиях. Науки не смогут заменить их в одно мгновение. Принуждением, резким тоном, угрозами и наказаниями добиться усердия не получится. И напротив – поддержка, личная заинтересованность, дружелюбные разговоры о школе дадут плоды. Не стоит корить ребенка за не самые высокие результаты сразу после каникул. Главное – настроение, и если школьник бежит на уроки с радостью, то уже хорошо. А рвение и прилежание никуда не денутся. Кстати, в этом деле поможет небольшая хитрость – купите ученику новые школьные принадлежности или что-нибудь из школьной формы, чтобы ему хотелось писать в новой тетрадке забавной ручкой. Обычно это срабатывает.",
      "Период адаптации после длительных каникул – это время, когда стоит вспомнить пословицу «делу — время, потехе – час» и сделать все с точностью до наоборот. Прогулки, игры, совместные занятия, а между ними выполнение домашнего задания, начиная с простых упражнений и заканчивая самыми сложными. При этом активно включайтесь в процесс, делая его более интересным. Постепенно увеличивайте время на домашнюю работу. Тогда через неделю школьник снова привыкнет к усидчивости, и его режим войдет в привычное русло.",
      "Главное – терпение и дружелюбие, и все получится."
    ]
  },
  {
    "title": "ЧАҔЫЛ",
    "date": "29.12.2018",
    "url": "http://keskil14.ru/cha-yl/",
    "raw_text": [
      "…Харыйа дьиримниир уоттара, ааһан эрэр сыл ЧАҔЫЛыс гына ааспыт ЧАҔЫЛхай күннэрин кэрэһилиирдии, сулустуу суһумнаан ЧАҔЫЛыҥныыллар. Ону көрөн, бу сылга буолбут ЧАҔЫЛ-күлүм түгэннэргин эргитэ саныыгын, харахтыын ЧАҔЫЛыйа сырдыыгын.  Онтон: “2019 сыл өссө ситиһиилээх буоллун!” — диэн баҕа санааҕын этэн ЧАҔЫЛытаат, ЧАҔЫЛҕанныы сааллар фейерверкин ытан ньиргитэҕин, хараҥа халлааны күлүмүрдэс мөһүүрэлэринэн ЧАҔЫЛыта сырдатаҕын…",
      "Дьэ, маннык алыптаах күннэргэ, тулаҥ барыта  бырааһынньыктааҕы настарыанньанан туолан, киһи эрэ сүргэтэ көтөҕүллэр Саҥа дьыллааҕы өрөбүллэргэ, дьон-сэргэ арыый иллэҥсийэр, сынньанар тоҕоостоох кэмигэр, оруобуна Ороһуоспаны көрсө, тохсунньу 6 күнүгэр “Сэргэлээх уоттара” култуура киинигэр Чаҕыл Николаев 5 сыллаах үбүлүөйдээх кэнсиэрин тэрийээри бэлэмнэнэ сылдьар.",
      "Биэс сыл диэн ити биһиэхэ, улахан дьоҥҥо, кылгас кэм. Оттон 10 саастаах киһиэхэ уһун болдьох буоллаҕа эбээт. Ити кэрдиис кэм иһигэр кини оҕо саадыгар уһуйуллан, оскуола боруогун атыллаан, ааҕарга-суруйарга үөрэнэн, билигин номнуо алын сүһүөх оскуоланы бүтэрээри сылдьар. Онон Чаҕыл кэпсиирэ да элбэх, сонуна да үгүс.",
      "       —Айыы Кыһатын IV “А” кылааһыгар үөрэнэбин. Оскуолабыт саҥа дьиэлэммититтэн наһаа үөрэбин уонна түгэнинэн туһанан эҕэрдэлиибин! Үөрэхпэр үчүгэйбин. Математика, саха тылын олимпиадаларыгар кыттабын. Мындыр өйү сайыннарар “Дьоҕур” куруһуогар дьарыктанабын. Оҕо дыбарыаһын хоругар ыллыыбын. Ардыгар солистыыбын. Итиэннэ үһүс сылбын Хатылаевтар салайар “Тэтим” бөлөхтөрүгэр барабааҥҥа оонньуубун. Быйылгыттан “Zavod” үҥкүү устуудьуйатыгар эрчиллэн эрэбин. Ыллыы-ыллыы, үчүгэйдик хамсанарга наада диэммин.",
      "Оҕо түргэнник улаатар. Аны биир-икки сылынан Чаҕыл “подросток” диэн ааттыыр сааспытыгар үктэниэ, өйдүүн-санаалыын, куоластыын, дьүһүннүүн-бодолуун уларыйыа. Ол иһин кыра эрдэҕинээҕи “минньигэс” кэмин туоһулуур кэнсиэрин видеоҕа устан хааллараары, итиэннэ олоҕун биир түһүмэҕин түмүктүүр бырайыак да быһыытынан бу кэнсиэри тэрийэргэ соруммуттар.",
      "     —Биэс сыл иһигэр бу үһүс айар-отчуоттуур кэнсиэрим. Бастакым оҕо саадын бүтэрэрбэр оруобуна Оҕо көмүскэлин күн Оҕо айымньытын дыбарыаһыгар буолбута. Иккиспин 2016 сыллаахха “Азия оҕолоро” оонньуулар кэмнэригэр Орджоникидзе болуоссатыгар оҥорбуппут. Чурапчыга ыһыахха эмиэ сольнайдаабытым. Онно Сылаҥ “Халлааҥҥа үрдэл” диэн ВИА бөлөҕүн кытта кыттыбытым. “Халлааҥҥа үрдэллэр” бу кэнсиэрбэр эмиэ доҕуһуоллууллар¸ тыыннаах муусукаҕа ыллыыбын. Кистэлэҥмин барытын арыйбаппын, кэлэн бэйэҕит көрөөрүҥ, ыҥырабын.  ",
           "     —Чаҕыл, Инстаграмҥа 5 тыһыынчаттан тахса сурутааччылаах эбиккин дии….",
      "     —Оҕолор наар төлөпүөнүм нүөмэрин ыйытааччылар, табаарыстаһыахтарын, кэпсэтиэхтэрин баҕаралларын этэллэр. Ол иһин сонуммун барыларыгар тэҥҥэ сэһэргиир, социальнай ситим нөҥүө сүгүрүйээччилэрбин кытта доҕордоһор туһуттан икки сыллааҕыта бэйэм блог арыммытым. Онон ким сэҥээрбит @cha5yl_nikolaev диэҥҥэ киирэн “подпискаланыҥ”.  ",
      "     —Куруһуок бөҕөтүгэр сылдьар эбиккин. Аны онно эбии кэнсиэрдэриҥ, гастролларыҥ. Хайдах барытын ситиһэҕин?",
      "     — Мээнэ мэниктии эбэтэр төлөпүөҥҥэ оонньуу олорботоххо, барытын ситиһэҕин ээ. Мин иллэҥэ суох наар дьарыктаах сылдьарга үөрэнэн хаалбыппын. Дьонум эмиэ наар үлэлээн тахсаллар. Кинилэри холобур оҥостобун.",
      "Кыракый бырааттаахпын дии, Эрсан диэн. Дьиэбэр кинини көрөн, дьоммор көмөлөһөбүн. Бырааппын наһаа таптыыбын. Сыанаҕа кэппит көстүүмнэрбин барытын киниэхэ ууран сытыарабын. Эрсан эмиэ ыллыыр буолуоҕа, онно кэтиэҕэ.   ",
      "     — Улааттаххына, дьонуҥ курдук эмиэ артыыс буоларыҥ буолуо дии?",
      "     — Суох, быраас буолуом. Ырыаны хобби оҥостуом. Баҕар, санаам уларыйыа… ",
      "— Чэ, көстөн иһиэ. Оттон бу ааһан эрэр сылтан эн саамай өйдөөн хаалбыт түгэниҥ?",
      "— Аармыйаҕа сулууспалыы сылдьар убайым Айталигы көрсө, Хабаровскайга бара сылдьыбыппыт буолар. Ахтан баран көрсүһэр наһаа долгутуулаах эбит. Онтон салгыы Владивостокка баран сынньаммыппыт, муораҕа сөтүөлээбиппит. Наһаа үчүгэй айан буолбута.",
      "    —Тымныы Кырдьаҕас Моруос Оҕонньортон туох бэлэҕи күүтэҕин?",
      "     — Портативнай улахан “JBL” колонканы. Бу интервьюну ааҕар ааҕааччыларбар Саҥа дьылынан бэйэм эмиэ бэлэх оҥоруохпун баҕарабын. Ким ыйытыыбар сөпкө хоруйдаабыт айар кэнсиэрбэр миигиттэн 2 билиэти ылыаҕа. Боппуруоһум маннык: мин саамай ыраах гастроллаабыт сирим (улууһум).",
      "         Дьэ, онон хоруйгутун 89142223579 нүөмэргэ ватсаптаан ыытыҥ. Ким бастакынан сөпкө таайбыт Чаҕылтан бириис тутуоҕа.",
      "Анисия Иевлева.",
      " "
    ]
  },
  {
    "title": "ТЕСТ: Соруккун төһө ситиһэҕин?",
    "date": "27.12.2018",
    "url": "http://keskil14.ru/test-sorukkun-t-siti-e-in/",
    "raw_text": [
      "Бу ааһан эрэр сыл саҕаланыыта сорук бөҕөтө туруоруммутуҥ дии: ЕГЭ-бэр билиҥҥиттэн бэлэмнэниэм, үөрэхпэр кыһаллыам, сыл устата 30 кинигэни ааҕыам, күн аайы спорт саалаҕа баран эрчиллиэм,  сүүрүөм диэн… Онтукаҥ туолла дуо? Тылга эрэ хаалла дуу, баҕа санаа курдук? Тоҕо кыаллыбата, соруккун ситиһэр? Онно туох харгыс баарый? Билбэккин?",
      " Дьэ, оччоҕо сынньана таарыйа бу тургутук ыйытыыларыгар хоруйдаа. Төһө дьулуурдаах, санааҕын ситиһэр киһи эбиккин бэрэбиэркэлэн, түмүктэ оҥоһун.",
      "***",
      "а)      Түүҥҥү халлааны көрө туран, туохтан эрэ иҥнэн, хатыылаах окко сууллан түһүү — 1.",
      "б)      Терний диэн киһи көмөтүнэн куйаарга көтөн тахсыы — 2.",
      "в)      Туох баар сүгүрүйээччилэри барыларын үтүрүйэн, эстрада сулуһугар чугаһаан тиийии — 3.",
      "а)      наука эйгэтигэр ситиһиилээх буолуохтааххын — 3.",
      "б)      Нобель аймахтарын кытта доҕордоһуохтааххын —2.",
      "в)      Тоҕо ыйытаҕын? Мин син биир хаһан оннук наҕараадаҕа тиксибэтим чуолкай — 1.",
      "эн массыынаны үчүгэйдик ыыппат эбиккин. Хайыыгын?  ",
      "а)      Кыттыам этэ. Ол хайаан да кыайыахтаахпын диэн буолбатах буоллаҕа дии. Кылаабынайа, күрэхтэһэн, дуоһуйууну ылыы — 2.",
      "б)      Оо, үөрүүнү кытта сөбүлэһэбин уонна дьаныардаахтык дьарыктанабын. Дьол хараҕа суох, баҕар, мин бастаан хаалыам дии — 3.",
      "в)      Оттон таксига олорсон, түмүктүүр биэтэккэ тиийэр көҥүллэнэр дуо? — 1.",
      "а)      «Не везет в картах, повезет в любви» — 1.",
      "б) «Бороться и искать, найти и не сдаваться» — 3. ",
      "в)      «Делай с нами, делай, как мы, делай лучше нас» — 2.",
      "а) Сорунуулаахтык. Дьаныһан, өсөһөн, хасыһан туран —3.",
      "б)      Хаһан бүтэ, быһаарылла охсорун эрэ күүтэбин — 1.",
      "в)      Куотунабын. Айа, бэйэлэрэ быһаардыннар — 2.",
      "Баалларгын аах:",
      "13—15: Эн олоххо тосхолуҥ бу курдук эбит: күрэхтэһэр буоллахха — кыайардыы, талар буоллахха — бастыҥы! Туруоруммут соруккун тиһэҕэр тиэрдэн баран тэйэр киһигин. Маладьыас, олоххор элбэх ситиһиилээх буолуоҥ. Ол гынан баран, наһаа барыта санаа хоту сатанааччыта суох ээ. Биирдэ эмэ табыллымыан эмиэ сөп. Оччоҕо наһаа хомойбот буол. Аҥаар уһугуттан биир уһугар сылдьыы — эн майгыгар баар өрүт. Ол сыыһа. Хаһан баҕарар ортотун көрөр ордук. Ардыгар хотторууну да билэр эмиэ туһалаах.",
      "8—12: Дьиҥэр, эн дьулуурдаах киһигин. Ол эрээри, соруккун ситиһэргэ соччо таласпаккын. Атыттарга найыланарга, сэлээннэнэргэ үөрэммиккин. Онтукаҕын көннөр. Бэйэҥ кыаххынан, күүскүнэн ситиһэргэ, сүрэхтээх, үлэһит, дьаныардаах буоларга үөрэн. Оччоҕо талааныҥ да арыллыа, дьоҕуруҥ да сайдыа.",
      "5-7: Эн: «Ону мин сатаабаппын, кыайыам суоҕа. Ээ, суох, билбэппин, кэбис», — диир идэлээххин. Дьэ, ити куһаҕан кэмэлдьи. Бэйэҕэр эрэллээх эрэ буоллаххына, бу олоххо тус суолгун булуоҥ, тахсыылаах, ситиһиилээх киһи буолуоҥ. Ол инниттэн бэйэҥ иннигэр сорукта туруорунарга үөрэн уонна ону ситиһэргэ дьулус. Холобур, билигин бэйэҕэр маннык диэн эт: «Бу тиэмэни ааҕабын уонна сарсын уруокка көхтөөхтүк кыттабын». Көрөөр эрэ, табыллыаҕа, толкуйдаабытыҥ туолуоҕа. Туох барыта итинник кыраттан саҕаланар ээ. Куттана, салла, толло сырыттаххына, ханна да ыраатыаҥ суоҕа, самнан хаалыаҥ.",
      " "
    ]
  },
  {
    "title": "Кинигэттэн… харыйа",
    "date": "26.12.2018",
    "url": "http://keskil14.ru/kinigetten-haryja/",
    "raw_text": [
      "Ураты стиллээх модельер-дизайнер, тарбаҕар талааннаах иистэнньэҥ, тигэр-иистэнэр сатабылга уһуйааччы, бренд буолан эрэр VASILYEAVA VIKA таҥас мааркатын олохтообут Виктория Васильева сахалыы колориттаах, аныгылыы моһуоннаах “Кыбытык” свитшоттара ыччат ортотугар киэҥ сэҥээриини ыллылар.",
      "Үлэлэрин Инстаграмҥа  @vika_vasilyeva_ киирэн көрүөххүтүн, сакаастыаххытын, атыылаһыаххытын сөп.",
                     "Оттон бүгүн Виктория Васильева эргэ кинигэттэн Саҥа дьыллааҕы харыйаны оҥорорго маастар-кылаас биэрэр.  Онуоха туттуллар: халыҥ кинигэ (ампааргытыгар съезд дакылааттарын эҥин кинигэтэ быраҕыллан сыталлара буолуо), спрей-кырааска, кыптыый, тесьма, кыһыл лиэнтэ, килиэй.",
      "                   Уонна, дьэ, бу хаартыскалары түһүмэхтэринэн көрөн үтүктэҥҥит оҥоруҥ:",
           "    ",
      ""
    ]
  },
  {
    "title": "ТЕСТ: Оҕону иитиигэ эн оруолуҥ?",
    "date": "20.12.2018",
    "url": "http://keskil14.ru/test-o-onu-iitiige-en-oruolu/",
    "raw_text": [
      "Оҕоҕун кытта сыһыаныҥ хайдаҕын, туохха болҕомтоҕун ууруоххун наадатын, тугу уларытыахха сөбүн билиэххин баҕараҕын? ",
      "Оччоҕо бу этиилэргэ сөпсөһөр буоллаххына “1” баалы, утарар буоллаххына “0” туруортаан ис. Бүтэһигэр барытын суумалаан баран, түмүгүн ааҕаар. ",
      "***",
      "9-14 бааллаах буоллаххына:",
      "Аҕа: эн оҕо иитиитигэр бэйэҥ оруолгун уонна иитии суолтатын ситэ өйдөөбөт эбиккин. Барытын кэргэҥҥэр сэлээнниигин, дьиэҕэр туора киһи курдук сылдьаҕын. Оҕо майгытыттан-сигилититтэн, бэрээдэгиттэн, интэриэһиттэн көрөн буолбакка, бэйэҥ хайдах настарыанньалаах сылдьаргыттан салайтаран ииппитэ-үөрэппитэ буолаҕын. Холобур, оонньуу сылдьар оҕоҕо эмискэ бардьыгыныаххын, биитэр үөрэҕэр эмискэ мөлтөөбүтүн иһиттэххинэ, тоҕо куһаҕаннык үөрэнэр буолбут төрүөтүн быһаара, кэпсэтэ, көмөлөһө сатаабакка: “Чэ, “3” диэн судаарыстыбыннай сыана”, — диэн күлүү-элэк оҥостуоххун сөп. Итинник солуута суох көтүмэх, итиэннэ тоҥуй иитии оҕо майгытын алдьатар.",
      "Ийэ: эн оҕоҕун наһаа таптыыгын. Ол иһин барытын оҥорон, бэлэмнээн биэрэҕин, наар көрө-истэ, бүөбэйдии, барытыттан харыстыы, араҥаччылыы сылдьаҕын. Ол олус үчүгэй эрээри, эн биири  өйдөө: кини улаатыа, туспа олохтоох буолуо. Онуоха оҕоҥ олоххо төһө бэлэмнээҕий? Бэйэтигэр эрэллээх дуо? Кыһалҕатын соҕотоҕун быһаарыа дуо?  Толкуйдаа эрэ… Аны мантан ыла бэйэтин иннин бэйэтэ көрүнэригэр, быһаарсан сылдьарыгар, быһаарыныыны ылынарыгар кыахта биэрэ сатаа.",
      "4-8 бааллаах буоллаххына:",
      "Аҕа: эн иитии боппуруоһугар төрүт кыһаллыбат, наадыйбат киһигин. Наар бэйэҥ дьыалаҕын, үлэҕин-хамнаскын өрө тутаҕын. Биирдэ өйдөөбүтүҥ — оҕоҥ улаатан хаалбыт. Оттон эн биирдэ даҕаны Саҥа дьылга маскараат оҥорботоххун, кэмигэр сөптөөх сүбэни биэрбэтэххин… Кэлин кэлэн кэмсиммэт туһуттан оҕоҕор болҕомтоҕун уур, аһаҕастык кэпсэт, бэйэҥ холобургунан иит.",
      "Ийэ: эн арыый да оҕоҕор тоҥуй соҕускун. Дьиҕэр, оҕоҕо эмоциональнай эйгэни ийэ олохтуохтаах ээ… Мантан инньэ кини ситиһиититтэн үөрэргин, куһаҕаныттан хомойоргун, кини туһугар долгуйаргын биллэр, кистэлэҥин тэҥҥэ үллэстэр, эйиэхэ туох баарын барытын эрэнэр киһитэ буоларга кыһан.",
      "4 баалтан намыһах буоллаҕына:",
      "Аҕа:  оҕоҕор наһаа кытаанах сыһыаннааххын. Дьиҥэр, кини эйигиттэн сылаас сыһыаны, тапталы, болҕомтону, истиҥ тыллары эрэйэр. Биирдэ эмэ төбөтүттэн имэрийэн, сыллаан ылан, үтүө тылларынан хайҕаа ээ. Төһө эрэ үөрүө этэ. Аҥаардас кыыһыран, мөҕөн-этэн, үчүгэй киһини ииппэккин. Кыынньаан-кыынньаан, кыылы иитэн таһаарааччылар.",
      "Ийэ: эн – ийэҕин. Эйигин кытта “сылаас” “сырдык”, “сымнаҕас” диэн тыллар, өйдөбүллэр дьүөрэлэһиэхтээхтэр. Онон оҕоҕор сылаастык, сымнаҕастык сыһыаннас, үтүө тыллары этэ, хайгыы сырыт. Ол киниэхэ күүс эбиэ, бэйэтигэр эрэллээх буоларыгар көмөлөһүө.",
      " "
    ]
  },
  {
    "title": "Символ 2019 года своими руками: свинья из картона",
    "date": "20.12.2018",
    "url": "http://keskil14.ru/simvol-2019-goda-svoimi-rukami-svinya-iz-kartona/",
    "raw_text": [
      "Символом 2019 года по восточному календарю является Свинья.  Поэтому я с папой и мамой вместе смастерили хрюшку из толстого картона.",
                                    "Айаал Егоров, VI «в» класс,",
      "МОБУ СОШ №26 г. Якутск."
    ]
  },
  {
    "title": "Тест: төрөппүттэргин кытта сыһыаныҥ хайдаҕый?",
    "date": "14.12.2018",
    "url": "http://keskil14.ru/test-t-r-pp-ttergin-kytta-sy-yany-hajda-yj/",
    "raw_text": [
      "Б) «Аҥаарын эрэ төлөөҥ. Сороҕун бэйэм ханна эмэ үлэлээн булуом «, — диэн көрдөһөн көрүөм.",
      "В) Үчүгэйдик быһаардахха, атыылаһан биэриэхтэрэ.",
      "2. Бүгүн оскуолаҥ биэчэригэр бараҕын. Былааныҥ элбэх. Төрөппүттэргин сэрэтэн: «Хойутуурум буолуо», — диэн эттэххинэ…",
      "А) Ыыппаттара чуолкай эбэтэр эрдэ кэлэрбэр модьуйуохтара.",
      "Б) «Аргыстаһар киһилээх буоллаххына бараар», — диэхтэрэ.",
      "В) Төрүт да аахайыа суохтара, көннөрү истэн эрэ кэбиһиэхтэрэ.",
      "А) Мөҕүөхтэрэ уонна хаһан сыанабын көннөрүөхпэр диэри онно-манна сылдьарбын кытаанахтык буойуохтара.",
      "Б) Аһаҕастык кэпсэтиэхтэрэ, төрүөтүн быһаара, тугу ыарырҕатарбын ыйыталаһа сатыахтара, сүбэ-ама биэриэхтэрэ, көмөлөһүөхтэрэ.",
      "В) Көннөрү сэмэлиэхтэрэ эрэ.",
      "4. Бэйэҥ санааҕар, эйигин сөпкө иитэллэр дуо?",
      "А) Наһаа бүөбэйдииллэр. Улааппыппын олох өйдөөбөттөр.",
      "Б) «Сыыһа», — диэн этэр кыаҕым суох. Арай ардыгар соруйалларын сөбүлээбэппин, толорорбун сүрэҕэлдьиибин.",
      "В) Миэхэ болҕомтолорун уураллара эбитэ буоллар, мин өссө элбэҕи ситиһиэм этэ.",
      "5. Сайыҥҥы сынньалаҥҥар доҕотторгун кытта лааҕырга барыаххын баҕараҕын. Оттон төрөппүттэриҥ эйигин даачаҕа дуу, дэриэбинэҕэ дуу сайылата илдьэ барар былааннаахтар.",
      "А) Хайыахпый, сөбүлэһэрбэр эрэ тиийэбин.",
      "Б) Табыгастаах түгэни булан, лааҕырга барарым быдан туһалааҕын туһунан кэпсиэм, иннилэрин ыла сатыам.",
      "В) «Оҕолор бары бараллар», — диэтэхпинэ, тута сөбүлэһиэхтэрэ.",
      "А) «Эттибит да, онон бүтэр. Туох наадатын эйигиннээҕэр биһиги ордук билэбит».",
      "Б) «Оттон эн бэйэҥ туох дии саныыгын?»",
      "В)»Бэйэҥ сөбүлүүр буоллахына, баһаалыста, көҥүллүүбүт».",
      "Аны билигин баалларгын аах: хас “А” аайы – 0, «Б”— 3, «В»— 5.",
      "0-9. Эһиги дьиэ кэргэҥҥэ ийэ, аҕа тылыттан тахсар, кинилэри утары саҥарар, санааны аһаҕастык этэр кытаанахтык бобуллар эбит. Барытын кинилэр быһаараллар, былаанныыллар. Эйигиттэн тылларын истэргин уонна  тугу соруйалларын толороргун ирдииллэр.",
      "Итинник ирдииллэрэ биир өттүнэн үчүгэй, ол эрээри тугу этэргин истибэттэрэ, баҕа санааҕын учуоттаабаттара сыыһа. Тус санаата, быһаарыыта, бэйэтигэр эрэлэ суох, тыал ханна үрэринэн сылдьар киһи буолан хаалыаҥ дии.",
      "Ол гынан баран, бэйэҕин кэтэбилгэ, буойууга-хаайыыга сылдьар уонна туох да бырааба суох курдук сананыма. Дьонуҥ эйигин итинник хонтуруоллаан, бүөбэйдээн, көрөн-истэн, бэрээдэктээх, улахан дьону ытыктыыр, эппиэтинэстээх буоларга үөрэтэр быһыылара. Кэлин бэйэҥ махтаныаҥ.",
      "Эйигиттэн ирдэниллэри барытын этиттэриитэ суох оҥорон, дьаһаллаах, хомуллуулаах, эппиэтинэстээх буолбуккун көрдөр. Оччоҕо эрэнэр буолуохтара, улааппыккыҥ билиэхтэрэ. Уонна санааҕын аһаҕастык этэртэн толлума,  тус санааҕын туруорсар буол.",
      "10-20. Эн тус толкуйдаах, бэйэҕэр эрэллээх сытыы-хотуу оҕоҕун. Ити төрөппүтэриҥ үтүөлэрэ. Кыра эрдэххиттэн эйигин кытта тэҥнээхтэрин курдук кэпсэтэллэр, эн санааҕын мэлдьи болҕойон истэллэр. Дьиэҕитигэр баар кыһалҕалары, инники былааннарын — барытын эйигин кытта бииргэ быһаара сатыыллар.",
      "Тэҥнээхтэрин курдук көрөллөрө хайҕаллаах. Кинилэр эрэллэрин түһэн биэримэ, аһара барыма.",
      "21-30. Эн дьонуҥ эйигин улахан киһи курдук көрөр буолбуттара ырааппыт эбит. Ол иһин төрүт кыһаллыбаттар. Бэйэҥ иннигин көрүнэриҥ, барытын быһаарарыҥ, быһаарсарыҥ, дьаһанарыҥ үчүгэй. Ол эрээри, төрөппүт өттүттэн хонтуруол син биир баар буолуохтаах. Аһара көҥүл бардаххына, устунан улдьааран, онно-манна аралдьыйан хаалыаҥ дии. Оннук сылдьан, ол-бу арааска түбэһиэххин сөп. Онон бэйэ-бэйэҕититтэн тэйсимэҥ, чутас буола сатааҥ. Уруок ааҕаргар эҥин кинилэртэн сүбэлэттэрэр, ыйытар буол. Үөрэ-көтө көмөлөһүөхтэрэ. Өйдөө, дьонуҥ олох бары эйгэтигэр эйигиннээҕэр быдан ордук быһаарсаллар, билэллэр.",
      " "
    ]
  },
  {
    "title": "Тэҥҥэ тут",
    "date": "29.11.2018",
    "url": "http://keskil14.ru/te-e-tut/",
    "raw_text": [
      "Оҕом тас көстүүтүгэр итэҕэстээх. Дэриэбинэбитигэр бары кинини билэр буоланнар, онно болҕомтолорун уурбаттар. Оскуола да үөрэнээччилэрэ көрө үөрэнэн кыһамматтар.",
      "Долгуйарым диэн, атын сиргэ үөрэнэ бардаҕына, дьон хайдах ылыныай, сыһыаннаһыай ? Киһи эрэ барыта үчүгэй иитиилээх буолбатах. Биир эмэ куһаҕан санаалаах атаҕастаан үөхтүн, күлүү гыннын ? Оччоҕо оҕом эрэйдээх хайдах буолаахтыыр? Уйан дууһата уйуо дуо? Онто да суох билигин: «Тоҕо мин манныкпыный?»— диэн ыйытан, киһини мух-мах ыытар…",
      "Төрөппүт.",
      "Психолог Раиса Лебедева:",
      "— Суруккуттан сылыктаатахха, эн оҕоҕуттан кыбыстар эбиккин. Оҕоҥ ону бүтэйдии сэрэйэр. Ыарыһахха курдук, киниэхэ аһары болҕомтолоохтук, сэрэхтээхтик сыһыаннаһарыҥ, төттөрүтүн, кини эт саастыылаахтарыттан уратылааҕын, итэҕэстээҕин бэлиэтээн, өйдөтөн биэрэр. Ол иһин барыларын кытта тэҥҥэ тутаргар сүбэлиибин. Өрүү ачаалата, аһына сырыттаххына, най баран хаалыа. Бэйэтин иннин бэйэтэ көрүнэргэ билиҥҥиттэн үөрэниэн наада. Олоххо бэлэмнээх, дьулуурдаах, тулуурдаах, кытаанах буоллаҕына, олороругар чэпчэки буолуо. Дьиэҕэ саһыаран сытыарбакка, куруһуоктарга, түмсүүлэргэ сырытыннара сатаа. Сайдыаҕа, сэргэхсийиэҕэ, уопсастыбаҕа сылдьарга, дьоннуун алтыһарга үөрэниэҕэ, бэйэтигэр эрэллээх буолуоҕа."
    ]
  },
  {
    "title": "Тест: таба талыаҥ —  табыллыаҥ",
    "date": "29.11.2018",
    "url": "http://keskil14.ru/taba-talya-tabyllya/",
    "raw_text": [
      "Мин эһиил оскуолабын бүтэрэбин. Ханнык үөрэххэ туттарсарбын баччааҥҥа диэри быһаарыммакка сылдьабын. Идэни таларга көмөлөһөр тургутугу бэчээттиэххит дуо?",
      "                                                                                     Маша.",
      "                                                        ***",
      "         Дьиэ кэргэн уонна ыччат өйөбүлүн киинин психолога Эмма Алексеева:",
      "— Күндү Маша! Эйигин туох интэриэһиргэтэриттэн, туохха дьоҕурдааххыттан, ханнык предметтэргэ күүстээххиттэн сиэттэрэн таларыҥ ордук. Майгыҥ-сигилиҥ, тус хаачыстыбаларыҥ, хараахтарыҥ эмиэ оруолу оонньуур.",
      "Маныаха Г.В. Резапкина онорбут матрицатын туһаныаххын сөп. «Үлэ эйгэтэ» уонна «Үлэ көрүҥэ» диэннэртэн биир сөбүлүүргүн талаҕын уонна холбоспут сирдэрин көрөҕүн. Холобура, «Оҥоһук»  уонна «Өҥөнү оҥоруу» диэни ситимнээтэххэ, ыпсыыларыгар «продавец, упаковщик, экспедитор» диэн идэлэр тахсан кэлэллэр. Дьэ, итинник ньыманан бэйэҥ оҥорон көр эрэ.",
      "         PS: Толору баппатын иһин, хас да табылыыссаҕа арааран оҥордубут. Идэлэри сахалыы тылбаастаабатыбыт. Нууччалыыта чопчу өйдөнөр уонна килиэккэҕэ батарыгар да табыгастаах.    ",
           "Үлэ",
      "Көрүҥэ",
      "Үлэ эйгэтэ",
      "Диспетчер",
      "Статистик",
      "Экскурсовод",
      "Библиотекарь",
      "Ведущий теле и радио",
      "программ",
      "Врач",
      "(компьютерная диагностика)",
      "Редактор Web-дизайнер",
      "Журналист",
      "Полиграфист",
      "Программист",
      "Web-мастер",
      "Математик",
      "Аналитик",
      "Системный",
      "программист",
      "Көрүҥэ",
      "Аудитор",
      "Аналитик",
      "Авиа-диспетчер",
      "Инженер",
      "Кассир",
      "Инкассатор",
      "Слесарь",
      "Телерадиомастер",
      "Преподаватель",
      "экономики",
      "производственного",
      "обучения",
      "Физиотерапевт",
      "Продюсер",
      "Дизайнер",
      "Художник",
      "Бухгалтер",
      "Кассир",
      "Аппаратчик",
      "Машинист",
      "Менеджер по проектам",
      "Телемастер",
      "Экономист",
      "Аналитик",
      "Хронометражист",
      "Охранник",
      "Страховой агент",
      "Налоговый",
      "полицейский",
      "Обходчик ЖД",
      "Көрүҥэ",
      "Продюсер",
      "Дирижер",
      "Зоотехник",
      "Генный инженер",
      "Костюмер",
      "Парикмахер",
      "Птицевод",
      "Скотовод",
      "Преподаватель музыки, живописи",
      "Кинолог",
      "Жокей",
      "Косметолог",
      "Реставратор",
      "Лаборант питомника Зоопсихолог",
      "Писатель",
      "Композитор",
      "Служитель цирка",
      "График",
      "Керамист",
      "Птицевод",
      "Рыбовод",
      "Дизайнер",
      "Режиссер",
      "Виварщик",
      "Селекционер",
      "Критик",
      "Журналист",
      "Орнитолог",
      "Ихтиолог",
      "Каскадер",
      "Лесничий",
      "Инспектор рыбнадзора",
      "Консультант",
      "Эксперт по экстерьеру",
      "Көрүҥэ",
      "Фермер",
      "Селекционер",
      "Менеджер по продажам",
      "Полевод",
      "Садовод",
      "Упаковщик",
      "Продавец",
      "Эколог",
      "производственного",
      "обучения",
      "Гомеопат",
      "Травник",
      "Косметолог",
      "Санитарный инспектор",
      "Озеленитель",
      "Флорист",
      "Цветовод",
      "Садовод",
      "Калькулятор Повар",
      "Ландшафтист",
      "Флорист",
      "Кулинар",
      "Ботаник",
      "Микро-биолог",
      "Дегустатор",
      "Санитарный врач",
      "Микро-биолог",
      "Миколог",
      "Лаборант",
      "Микро-биолог",
      "Агроном",
      "Лаборант",
      "Санитарный врач",
      "Көрүҥэ",
      "Логистик",
      "Товаровед",
      "Упаковщик",
      "Экспедитор",
      "производственного",
      "обучения",
      "Ортопед Протезист",
      "Витражист",
      "Скульптор",
      "Закройщик",
      "Обувщик",
      "Контролер",
      "Лаборант",
      "Контролер",
      "ОТК",
      "Приемщик",
      "=",
      " "
    ]
  },
  {
    "title": "Сиэрдээхтик уонна сэрэхтээхтик",
    "date": "28.11.2018",
    "url": "http://keskil14.ru/sierdeehtik-uonna-serehteehtik/",
    "raw_text": [
      "70-с сыллартан улахан экраҥҥа Индия киинэлэрэ көстөр буолбуттара. Остуоруйа курдук омуннаах да буоллар, улаханыттан кыратыгар тиийэ бары умсугуйан көрөллөрө. Тоҕо диэтэххэ, онно ыраас таптал ойууланара, ырыа, үҥкүү тэнийэрэ, сымыйаны кырдьык кыайара, куһаҕаны үтүө суох гынара.",
      "Индия оччотооҕу киинэлэрэ барыта таптал туһунан буолара. Ол эрээри, манна куустуһуттан атын тугу да көрдөрбөт этилэрэ. Ол иһин ыччат өйө-санаата буортуйбата. Оттон оҕолор таптал диэн итинник нарын, сырдык, ыраас буолуохтааҕын курдук өйдүү, ылына улааталлара. Этэргэ дылы, урукку киинэлэр истиҥ иэйии хайдах курдук киртэн-хахтан тэйбит буолуохтааҕын бигэргэтэллэрэ.",
      "Оттон билиҥҥи киинэлэрбит хайдахтарый? Эр киһи уонна дьахтар билистилэр да, сонно тута хоонньоһоллор. Ону дьиэ кэргэнинэн бары көрө олорор буоллахха, ол таптаһыы түгэнэ кэллэҕинэ, хайдах эрэ табыгаһа суох буолааччы. Чэ, онто да суох билиҥҥи оҕолор ол-бу арааһы Интернет ситимиттэн билэ-көрө сылдьаллар. Туох да хааччаҕа суох үйэ үүннэ. Соруйан ыччаты буортулуурга оҥоһуллар курдук барыта…",
      "Ону тэҥэ тапталбыт эмиэ уларыйда. Урукку курдук «ыраас», «кирдээх», «дьиҥнээх», «сымыйа» диэҥҥэ араарбакка эрэ, аны билигин биир тыл ынан «виртуальнай» диэн ааттыыр буоллубут.",
      "Виртуальнай таптал — хаһан да илэ көрбөтөх, алтыспатах, кэпсэппэтэх киһигин кытта Интернет ситимин көмөтүнэн (сайт, чат, ватсап, инстаграм, “другвокруг”, “контакт”, о.д.а.) кэпсэтэн билсиһэри ааттыыллар.",
      "Дьиктитэ диэн, дьон үксэ виртуальнай тапталга итэҕэйэр эбит. Кырдьык, сорохтор аналларын булаллара буолуо. Оттон сорохтор баҕас таах албыҥҥа эрэ киирэн биэрэллэр, киһи үөйбэтэҕэр түбэһэллэр. Буолумуна, монитор, дисплей анараа өттүгэр туох өйдөөх-санаалаах, сыаллаах-соруктаах киһи олороро биллибэт буоллаҕа дии.",
      "Киһи дьиибэргиэх, аттыларыгар баар табаарыстарын аахайбакка, дьэ, хаһан да харахтаабатах киһилэрин таптаан сордонуу бөҕөлөрө буолаллар. Ол төрүөтэ биллэр: сурук нөҥүө оннооҕор өлөрүөхсүт даҕаны эҥкилэ суох аанньал буолан «уруһуйданыан» сөп. Билбэт киһигэр сымыйалаан үчүгэй буолар судургу. Дэлэҕэ элэктээн этиэхтэрэ үһү дуо: «Виртуальнай доҕор — саамай идеальнай», — диэн. Арай ыаллыы олорор, эйигин урут-уруккуттан сөбүлүүр Баанньа дуу, Таанньа дуу эрэ наар куһаҕаттар, мөкү өрүттээхтэр.",
      "Дьэ, оннук кэнэн санаанан салайтаран, элбэх эдэр киһи, чуолаан кыыс аймах, араас быһылааҥҥа, моһуокка түбэспитэ, хомолтону билбитэ үгүс.",
      "Ол эрээри, Интернет да нөҥүө билсэн, ыал буолбуттар эмиэ бааллар. Ол ортон биир холобуру кэпсиим.",
      "Ира уонна Вова «контагынан» булсубуттар (ааттара уларыйда). «Доҕ ордуу буолуох» сайаапканы Ира бастаан ыыппыт. Ол күнтэн ыла кинилэр суруйсан саҕалаабыттар. Кыыс Саха Сиригэр олорор, уол Казань куоракка үөрэҕин бүтэрээри сылдьар кэмэ эбит. Бэйэтэ, дьиҥэр, Мииринэйтэн төрүттээх. Хас да ый «виртуально» билсэн баран, биир үтүө күн Дьокуускайга «реально» көрсүбүттэр. Бэйэ-бэйэлэрин илэ олоххо эмиэ сөбүлээбиттэр. Билигин эдэр ыал бастакы оҕотун күүтэр.",
      "Ол гынан баран, мэтээл икки өрүттээҕин курдук, виртуальнай таптал да үчүгэйдээх уонна куһаҕаннаах. Аатын этиэн баҕарбат кыыс онуоха маннык кэпсээтэ:",
      "Биллэн турар, доҕордоһор киһилээх эрээри, уоран билсэр, кэпсэтэр сыыһа, иэстэбиллээх буолара чахчы. Оттон соҕотох киһи сүрэҕин аҥаарын көрдөнөрүгэр, аралдьыйарыгар — социальнай сайтар баҕас табыгастаахтар.",
      "Билигин урукку курдук ким да почтанан суруйсубат. Аныгы технологияны туһанан, Интернет ситимигэр киирэн, аҕыйах мүнүүтэнэн билсэллэр. Ону утарар, уларытар кыахпыт суох. Олох ирдэбилэ, тэтимэ буоллаҕа эбээт. Арай СЭРЭХТЭЭХ уонна СИЭРДЭЭХ эрэ буолуохха наада…      ‘",
      "К. Лыткина.",
           " "
    ]
  },
  {
    "title": "Тутулуктаныыттан босхолонуох",
    "date": "21.11.2018",
    "url": "http://keskil14.ru/tutuluktanyyttan-bosholonuoh/",
    "raw_text": [
      "                            Олохтон ойуулаатахха",
      "… Оҕо дьиэтигэр кэлэр. Ийэтэ ватсаптыы олорор, аҕата Интернеккэ «хатаммыт». Киниэхэ эрэ кыһаллыбаттар. Ол иһин кыыс эмиэ инстаграмын холбуур. Дьиэ кэргэн бүттүүн — виртуальнай эйгэҕэ…",
      "… Сайын аайы бөһүөлэкпит оҕо аймах саҥатынан туолара. Лапта үгэнэ буолара. Оттон билигин таһырдьа оонньууллара да ахсааннаах. Дьиэлэригэр көмпүүтэрдииллэрин ордорор буолбуттар”…",
      "… “Тоҕо ким да переменаҕа сүүрбэтий-көппөтүй, мэниктээбэтий?”— дьиибэргиибин. Көрбүтүм – бары планшеттарыгар, төлөпүөннэригэр умса түһэн олороллор…",
      "… Оскуолаҕа суруйааччылыын көрсүһүү. Сэҥээрэн аҕай истэллэр дии санаабытым баара, бука бары ютубка олороллор эбит…",
      "                                      Сайдыы содула",
      "Дьэ, ити олохтон ойуулаабыт түгэннэрбэр курдук, аныгы дьон Интернеттэн, инстаграмтан, ватсаптан, ютубтан наһаа тутулуктаах буоллубут.",
      "Оҕолорго бу ордук охсуулаах. Холобура, бэйэлэригэр эрэлэ суох дьон буола улааталлар. Төлөпүөннээх эрэ буоллахтарына, тирэхтээх курдук сананаллар. Этэргэ дылы, Интернет, инстаграм, ватсап, ютуб, гугл – кинилэр көрөр харахтара, истэр кулгаахтара, толкуйдуур өйдөрө, кэпсэтэр тыллара. Онто суох тугу да билбэт, туохха да быһаарсыбат буолан хаалаллар.",
      "Аны туран, санааларын да сатаан сааһылаан эппэт көлүөнэ үүнэн эрэр. Дэлэҕэ бэйэ-бэйэлэрин кытта, утары атах тэпсэн олорон, ватсабынан кэпсэтиэхтэрэ үһү дуо? Дьиҥэр, киһи киһини кытта алтыһан, ирэ-хоро сэһэргэһэн сайдар ээ. Монитору, дисплейи тобулу көрөртөн тупсан-туругуран турбатыҥ чахчы.",
      "Үсүһүнэн, дьиҥнээх олохтон тэйэллэр, илэ суох сымыйаҕа итэҕэйэн киирэн бараллар. Виртуальнай эйгэҕэ эрэ бэйэлэрин үчүгэйдик сананар буолаллар.",
      "Өссө да итинтэн атын мөкү өрүттэрэ элбэх: сүрэҕэ суох буолуу, үөрэх мөлтөөһүнэ, аанньа утуйбакка, үчүгэйдик аһаабакка, доруобуйаны айгыратыы, о.д.а.",
      "Ол гынан баран, тоҕо эрэ, аан дойду дьоно үксэ гаджеттарга “кулут” буолла, Интернет ситимигэр “иилиһиннэ”. Тоҕо?",
      "                                     Тоҕо сөбүлүүллэр?",
      "         Бастатан туран, инстаграмы ылыахха. Дьэ, араастаан тутта-тутта, бэйэлэрин селфилээ да селфилээ. Табыллан түстэхтэринэ, дуоһуйуу, астыныы бөҕө. Өссө ол хаартыскаларын атыттар “лайк”-таатахтарына — букатын да дьоллоноллор!",
      "Оннук үлүскэн үөрүүнү дьиҥнээх олохтон ылбаттар, кэмпилимиэни да истэллэрэ саарбах. Арай инстаграмҥа эрэ «кыраһаапчык», «кырасаабысса»  аатырыахтарын, оннук бэйэлэрин сананыахтарын, болҕомтоҕо сылдьыахтарын сөп. Ол иһин ити ситимтэн тахсыбаттар, эбиитин онно атын дьон олохторун кэтииллэр, сонуннарын ааҕаллар, барытыгар ыраахтан «в курсе» сылдьаллар.",
      "Оттон Интернет туһунан элбэҕи этэ да барыллыбат: аан дойдуну арыйар алыптаах ситимнэрэ буоллаҕа эбээт. Интернетэ суох олох суоҕун тэҥэ буола түһэр. Аҕыйах чаас арахсан ыллаҕына, иэдэйэ сыыһабыт. Били, көрүдьүөс кэпсээн баар дии: уоллара буруйу оҥорбут. Төрөппүттэрэ мөҕө сатыыллар. Оҕолоро олох да онно эрэ кыһаллыбат, истибэт. Онтон аҕата ыксаан: “Интернеккин араарыам!”—диэбитигэр, дьэ, биирдэ уйатыгар уу киирэр: “Баһаалыста, араарыма, көрдөһөбүн, көннөрүнүөм, үөрэхпэр кыһаллыам”,— диэн ааттаһар.",
      "Ватсап диэн букатын да арахсыспат аргыспыт. Илдьити, сонуну, сураҕы-садьыгы, хобу-сиби тиэрдэрэ-аҕалара түргэнин, солуута суоҕу да, суолталааҕы да сэһэргэһэргэ бэрт табыгастааҕын иһин бары биһирииллэр.",
      "Быһата, оҕолор виртуальнай эйгэҕэ дьиҥнээх олохторунааҕар быдан элбэх эмоцияны ылаллар, онно соҕотохсуйбаттар уонна хайдах көстүөхтэрин баҕарар уобарастарын айаллар. Ол иһин умсугуйаллар, үлүһүйэллэр.",
      "                                               Үлүһүйэр сэрэхтээх",
      "         Биллэн турар, күнү-күннүктээн ватсаптаан тахсыы, түүннэри-күнүстэри Интернеккэ олоруу – доруобуйаҕа охсуулаах. Психологтар быһааралларынан, билигин киһи аймахха «номофобия» диэн ыарыы баар буолбут. Ол аата, төлөпүөнэ суох хаалартан куттаныы. Холобура, суотабайбытын ханна эмэ умнан кэбистэхпитинэ, аймана, хомойо түһэбит дии? Оттон буллахпытына, утаппыт киһилии, тута ватсаппытын, Интернеппитин хасыһан барабыт буолбаат? Дьэ, итинник көстүүнү «номофобия» дииллэр.",
      "Оннооҕор селфи ыарыыта үөдүйбүтэ. Ону судургутук “селфимания” диэн ааттыыллар. Оннук дьаллыктаах дьон инстаграмҥа күҥҥэ сүүсчэкэ хаартысканы угаллар үһү. Аны табыллан түспэтэхтэринэ — кыыһырыы-абырыы, кыйаханыы.  Дьэ, иэдээн диэтэҕиҥ.",
      "Онон абыраллаах аппарааппыт араас албастарынан аһара үлүһүйэр сэрэхтээх, уйулҕаны хамсатыан, ньиэрбэ ыарыытыгар тиэрдиэн сөп.",
      "                                               Хантан билэбин?",
      "Тутулуктаах буолбуккун судургутук бэйэҥ маннык быһаарыаххын сөп:",
      "Өссө  бу аллараа бэриллибит тургутугу толорон, бэйэҕин бэрэбиэркэлэниэххин сөп.",
      "                                                        Тургутук (тест)",
      "Ыйытыыларга хоруйдар: суох – 0, хаһан эмэ – 1, сороҕор – 2, элбэхтэ – 3, мэлдьи – 4 баал.",
      "  Баалларгын аах:",
      "10-29. Эн көннөрү туһанааччы эрэ эбиккин. Интернеттэн наадалааххын көрөҕүн, ватсабы кэпсэтэр ньыма эрэ быһыытынан ылынаҕын.",
      "30-59. Наһаа үлүйээри гыммыккын.Тохтоо! Ылларан кэбиһиэҥ. Бэйэҕин хонтуруоллуурга үөрэн.",
      "60-80. Саамай үүнэр-сайдар, талаанын арыллар, билииҥ-көрүүҥ кэҥиир кэмигэр эн тимир тэриллэр “кулуттарыгар” кубулуйбуккун. Өйгүн-санааҕын кинилэр салайар буолбуттар. Кэбис, бас бэринимэ, тутулуктаныма!",
      "                                               Хайыыбыт?",
      "         Өскөтүн ити тургутук эйигин тутулуктааххын быһаарбыт буоллаҕына, бастатан туран, обургу оҕо буоларыҥ быһыытынан, бэйэҕин хонтуруоллуоххун наада. Ол туһуттан:",
      "Оттон ити да сүбэлэр туһалаабат буоллахтарына, дьэ кырдьык, психологка көрдөрөн эмтэнэриҥ тирээбит.",
      "Анисия Иевлева.",
                     " "
    ]
  },
  {
    "title": "Олоххо үөрэтэр уруок курдук ылыныахтааххын",
    "date": "16.11.2018",
    "url": "http://keskil14.ru/olohho-reter-uruok-kurduk-ylynyahtaahhyn/",
    "raw_text": [
      "Биһигини ийэбит соҕотоҕун иитэр. Аҕабыт 4 сыллааҕыта быраҕын барбыта. Оччолорго мин 11 саастааҕым. Туох хайдах буолбутун, арахсыы айдаанын барытын өйдүүбүн. Ийэбин аһыммытым аҕай…",
      "Ол иннинэ наһаа да үчүгэйдик, эйэлээхтик олорбут эбиппит. Саамай үчүгэй төрөппүттэрдээх биһиги дии саныырым…",
      "Оттон билигин олох атын хартыына: аҕабыт билсибэт, куота сылдьар. Сураҕа, куоракка олорор,  ыал буолбут, оҕолордоох үһү. Ийэбит майгыта тосту уларыйда. Наар кыыһыра сылдьар, ньиэрбинэйдээн тахсар. Ааспыкка оскуола дискотекатыттан хойутаан кэлбиппэр, дэлби мөхпүтэ. «Папаҥ курдук күүлэйдьит, сэлээрчэх буолаары гынаҕын дуо?» — дии-дии хаһыытаабыта. Ол аҕам атын дьахтарга иирэн барбытыгар мин туох буруйдаахпыный? Тоҕо миигин үөҕэрий? Уопсайынан, кэнникинэн ийэбин кытта олох тапсыбат буолан эрэбин. Хайдах буолабын?",
      "Сайыына. ",
      "Хоруйдуур психолог Ксения Саввинова:",
      "— Төрөппүт арахсара олус ыарахан түгэн. «Мэлдьи биһигини көрө-харайа, биһиги туспутугар кыһалла сылдьыбыт аҕабыт биһиэхэ наадыйбат буолбут» диэн курус санаа эйигин үүйэ-хаайа тутар буолуохтаах.",
      "Кыыс оҕо улаатар сааһыгар аҕатын сыһыана наһаа улахан оруоллаах, суолталаах. Ол иһин өскөтүн эн кинилиин кэпсэтиэххин, билсиэххин баҕарар буоллаххына, хайаан да көрүс. Аҕаҥ, баҕар, эмиэ эйигин көрсүөн баҕара сылдьара буолуо.",
      "Ийэҥ уонна аҕаҥ сыһыаннарын эн быһаарар кыаҕыҥ, орооһор быраабыҥ суох. Арахсыбыт төрүөттэрин бэйэлэрэ эрэ билэллэр. Иһэ истээх буолуон сөп. Онно эн туох да буруйуҥ суох.",
      "Ити арахсыы аһыыта, абата, аймалҕана, айдаана эйигиттэн да, ийэҕиттэн да, аҕаҕыттан да, бырааккыттан да билигин да ааһа илик эбит. Ону эн өйдүөхтээххин. Ол гынан баран, бириэмэ эмтиэҕэр эрэн.",
      "Киһи атаҕастаабыт, таҥнарбыт киһитигэр санаатын толору этиммэтэҕинэ, хом санаалаах хааллаҕына, хомолтотун, хоргутуутун аһарынан биэрбэтэҕинэ, туох баар ол кыһыытын-абатын атын дьоҥҥо, чуолаан чугас дьонугар, таһаарар идэлээх. Ол иһин ийэҕэр билигин эн көмөҥ, тулууруҥ, өйөбүлүҥ наһаа наада.",
      "Суруктан сылыктаатахха, ийэҕин кытта чугас, истиҥ, аһаҕас сыһыаныҥ суох курдук. Сыһыаҥҥытын уларытыаххытын, коммуникацияны саҥаттан олохтуоххутун наада. Онуоха сүрүн ирдэбил — бэйэ санаатын этэ үөрэнии уонна киһини сатаан истии. Холобур, аны мантан ыла дискотекаҕа барар буоллаххына, хаска кэлэргин чопчу этэн, сүбэлэһэн баран барар буол. Оччоҕо ити курдук кыыһырсыы тахсыа суоҕа этэ.",
      "Эһиги салгыы ыал ыал курдук иллээхтик, түмсүүлээхтик, ньир бааччы олороргут бэйэҕититтэн эмиэ тутулуктаах. Онуоха эн, улахан киһи быһыытынан, утары хардыыны оҥоруохтааххын, балаһыанньаны бэйэҥ илиигэр ылыахтааххын, кытаанах санаалаах буолуохтааххын.",
      "Дьылҕаҥ эйигин, эрдэ өйүн туттун, улааттын диэн, бу маннык олоҕу бэлэмнээбит диэххэ сөп. Ону эн сор курдук ылыммакка, үөрэх, муударай буоларга уруок курдук өйдүөх кэриҥнээххин.",
      "Киһа ааспыт кэм хомолтотун аһардыбакка, ол хом санаатыгар хатанан хааллаҕына, кини билиҥҥи олох кэрэтин кыайан өйдөөн көрбөт, кыаҕын толору туһаммакка, сайдыбакка хаалар. Түмүгэр — кэскилин сарбынар. Ол иһин куһаҕаны умна сатаа, кимиэхэ да өстүйүмэ, кыһалҕаны дириҥэтимэ. Олоххо араас буолар, ону барытын ыарыылаахтык ылынар сыыһа. Холку, киэҥ көҕүстээх буол, наар үчүгэйи эрэ санаа, куһаҕантан да туһалааҕы булан көрөргө үөрэн.",
      " "
    ]
  },
  {
    "title": "Что нужно делать, если ты попал в опасную ситуацию?",
    "date": "13.11.2018",
    "url": "http://keskil14.ru/chto-nuzhno-delat-esli-ty-popal-v-opasnuyu-situatsiyu/",
    "raw_text": [
      "В рамках проекта МЧС России «Научи спасать жизнь»",
           "Психолог ГБУ РС (Я) «Центр социально-психологической поддержки семьи и молодежи» Надежда ТАРАБУКИНА:",
      "— Дети, в мире часто случаются чрезвычайные ситуации – аварии, катастрофы, стихийные бедствия и другие события, которые могут быть опасны для жизни. И каждому из нас важно знать основные правила выживания в такие моменты. Кроме того, обязательно нужно уметь в это непростое время оставаться спокойным и собранным. Об этом данная статья.",
      "Первое – пойми, что твоя безопасность зависит в первую очередь от твоей собранности и правильной реакции на опасную ситуацию! Второе – выйди на связь со своими близкими людьми: родителями, старшими братьями, сестрами и другими родственниками. Сообщи, что ты в опасности. Третье – обдумай свои действия. Это не займет много времени, но поможет тебе собраться и принять правильное решение. Четвертое – успокойся и возьми себя в руки. Любые опасные ситуации: пожары, наводнения и др. оказывают на нас разное воздействие. Кто-то может оцепенеть и не смочь сдвинуться с места, кто-то захочет убежать, а кто-то, наоборот, возьмет себя в руки и подготовится к спасению своей жизни. К сожалению, большинство людей впадает в это время в шок: начинает очень часто дышать или задыхаться, чувствует слабость, головокружение, даже падает в обморок… Это очень плохо.",
      "Если ты хочешь остаться в живых прочитай эти правила:",
      "1. Посчитай вслух или внутри себя от 1 до 10, в это время происходит осмысление ситуации. 2. Подыши — часто и глубоко. Сделай 3-4 глубоких и быстрых вдоха-выдоха. Вдыхаем через нос, выдыхаем через рот. Потом сделай на 5 секунд паузу и дыши, как тебе удобно. Затем снова сделай вдохи-выдохи. По¬втори так 3-4 раза. 3. На резком вдохе как можно сильнее сожми кулаки, впиваясь ногтями в ладонь, и резко, без паузы выбрось пальцы вперёд на выдохе.Достаточно сделать 10-12 таких движений. При этом думать нужно о том, что ты делаешь руками, сконцентрироваться на этом. 4. Что бы эмоции ужаса и паники не мешали тебе правильно реагировать на ситуацию, попробуй абстрагироваться от ситуации и посмотреть на происходящее со стороны. Представь, что ты наблюдаешь за ситуацией с высоты птичьего полета. Это поможет быстрее выйти из замешательства и не поддаться панике. 5. Поплачь. Слезы помогут тебе освободиться от плохих эмоций. 6. Выпей стакан воды. 7. Если ты впал в гнев, тоже не сдерживай себя. Кричи, делай удары в воздух – это тоже поможет тебе выплеснуть плохие эмоции. Ты успокоишься.",
      "Последний совет — если во время опасной ситуации ты оказался в толпе, и началась паника, то опять-таки успокойся. Самое главное – не старайся идти против людей. Двигайся упорядоченно, стремясь побыстрее уйти за пределы опасной ситуации, дыши глубоко, руки держи перед собой. Каждый из нас может попасть в опасную ситуацию. Чтобы выжить и выйти из нее невредимым, подготовься к ней заранее!"
    ]
  },
  {
    "title": "Атыҥырыыбыт…",
    "date": "01.11.2018",
    "url": "http://keskil14.ru/aty-yryybyt/",
    "raw_text": [
      "Ийэбит өлбүтэ 2 сыл буолла. Аҕабытын кытта бэйэбит олорбуппут. Эдьиийим биһикки иккиэн улахан кыргыттар буоламмыт, дьиэни-уоту үчүгэйдик көрөбүт, аһы сатаан астыыбыт. Оннук үһүөн ньир бааччы син олоруо этибит да, быйыл сайын аҕабыт соһуччу баҕайытык ойох ылан соһутта. Сураҕа, таһараа ыалбыт ийэлэрэ суорумньулаабыт үһү.",
      "Саҥа эдэр кэргэнин дьиэбитигэр киллэриэҕиттэн ыла бэйэ-бэйэбитигэр сыһыаммыт тосту уларыйда, балаһыанньа тыҥааһыннаах буолла. Биир бэйэм аҕам ити быһыытын таҥнарыы курдук ылынабын. Ийэбит суох буолла да, саҥаны булла диэн хомойобун. Ол дьахтар сыбыс-сымыйанан ийэ буола сатыыр. Онтон өссө эбии ньиэрбинэйдиибин. Кини син биир мин ийэбин солбуйуо суоҕа…",
      "Д.",
      "Дьиэ кэргэн уонна ыччат социальнай-психологическай өйөбүлүн киинин психолога Эмма Алексеева:",
      "— Соһуччу буолар түгэҥҥэ, түбэлтэҕэ, быһыыга-майгыга киһи эрэ барыта бэлэм буолбат. Өскөтүн аҕаҕыт эһиэхэ эрдэттэн сэрэтэн, аа-дьуо сыыйа билсиһиннэрэн испитэ эбитэ буоллар, маннык өйдөспөт буолуу түбэлтэтэ тахсыа суоҕа этэ.",
      "Биллэн турар, саҥа киһини дьиэ кэргэн чилиэнин быһыытынан ылынарга бириэмэ наада. Күн-дьыл аастаҕын аайы, сыыйа сыһыаҥҥыт сылыйан, үчүгэй өттүгэр уларыйыан сөп. Ити барыта бэйэҕититтэн (эйигиттэн, эдьиийгиттэн, аҕаҕытыттан, саҥа ийэҕититтэн) тутулуктаах. Дьиэ кэргэҥҥит бигэ туруктаах, иллээх, эйэлээх эйгэлээх буоларын туһугар хас биирдиигит кыһаллыахтаах: биир тылы булуохтааххыт, бэйэ-бэйэҕитин тулуйа, өйдүү сатыахтааххыт, ытыктабыллаахтык сыһыаннаһыахтааххыт.",
      "Эһиги сотору оскуолаҕытын бүтэрэн, атын сиргэ үөрэнэ барыаххыт, ыал буолуоххут. Аҕаҕыт оччотугар соҕотох хаалар дуо? Бэйэмсэх санааны, күнүүлүүр кыдьыгы, кыйаханар кэмэлдьини киэр гынарыҥ ордук. Тапталлаах төрөппүтүҥ олоҕун эмиэ оҥостуохтаах, кини онно бырааптаах. Аҕаҕыт төрөппүт ийэҕитин умнубатаҕа чахчы, иһигэр саныыр, ахтар буолуохтаах. Ол эрээри инньэ диэн ытыы-соҥуу сылдьыбат буоллаҕа эбээт. Сахаларга «Өлбүтү кытта өлбүт суох» диэн этии баар. Олох салҕанар. Онон аҕаҕыт аймалҕана-аһыыта ааһан, олох олорорго соруммутун өйдүөх тустааххыт. Суруккуттан сылыктаатахха, кэргэнэ эһиэхэ ийэ буоларга бэлэм курдук. Бэрт дии, онтон үөрүөх эрэ тустааххыт. Кытаатан өйдөһө сатааҥ, баар-суох чугас киһигитин, аҕаҕытын, хомотумаҥ.",
      " "
    ]
  },
  {
    "title": "ТЕСТ: Дьону төһө тулуйан истэҕин, тапсан кэпсэтэҕин?",
    "date": "31.10.2018",
    "url": "http://keskil14.ru/t-donu-tulujan-iste-in-tapsan-kepsete-in/",
    "raw_text": [
           "А) Оннук.",
      "Б) Суох.",
      "А) ол оонньууну сатыыр эрэ дьон оонньууругар туруорсаҕын.",
      "Б) сатыыр-сатаабат оонньуурун утарбаккын.",
      "А) Оннук.",
      "Б) Суох.",
      "А) Наһаа дьаабыламматахтарына, кими да тыыппатахтарына, соччо  кыһаллыбаппын.",
      "Б) Абааһы көрөбүн, көрө-көрө кыйаханабын.",
      "А) Суох.",
      "Б) Мин оннук бытархайга болҕомтобун уурбаппын. Кылаабынайа, киһи бэйэтэ хайдаҕа оруолу оонньуур.",
      "А) дьээбэлээбит киһини кэһэтэбин.",
      "Б) төһө да сөбүлээбэтэрбин, сымыйалаан мичээрдээбитэ буолабын. Итинник үөннээх дьону кытта аахсан да диэн.",
      "А) Оннук.",
      "Б) Суох",
      "А) кыһыйаҕын аҕай, аҕалбыккын кэмсинэҕин.",
      "Б) “Хата, бэркэ табыстылар ээ” диэн үөрэҕин.",
      "А) Тугу да утары эппэккэ туран баран хаалаҕын.",
      "Б) Аахсаҕын.",
      "Аны билигин баалгын аах",
      "1Б, 2Б, ЗБ, 4А, 5Б, 6Б, 7Б, 8Б, 9А эппиэттэр аайы 2-лии очукуону суруй.",
           "0-5. Эн наар бэйэҥ эрэ санааҕын барыларыгар соҥнуу, туруорса сатыыгын. Өссө онтукаҕын ардыгар кыыһыра-кыыһыра этэҕин. Дьон туох диирин истибэккин. Итинник табыллыбат. Бэйэҕин эрэ өрө тута сырыттаххына, биир да доҕоро суох хаалыаҥ. Өйдөө: үйэҥ тухары уопсастыба ортотугар олоруоҥ. Онон атын киһи саҥатын тулуйан истэргэ, арыт сөпсөһөргө, тус санаатын ытыктыырга, өйдүү сатыырга үөрэн.",
      "6-12. Дьону кытта тапсан кэпсэтэҕин. Ол эрээри, тугу эрэ сөпсөспөтөххүнэ, иннигин төрүт биэрбэккин, өрө бара-бара мөккүһэҕин. Кыайыылаах хайаан да эн тахсыахтааҕын курдук. Бэйэҥ санааҕын дакаастыырыҥ, көмүскүүрүҥ үчүгэй. Ол гынан баран, сорох түгэҥҥэ иннигин биэрэриҥ, сөбүлэһэриҥ ордук.",
      "13-18. Эн дипломат буолар айылгылааххын. Дьону кытта аа-дьуо наллаан кэпсэтэҕин, бэйэҥ санааларгын сатаан сөпкө сааһылаан, сыыйа-баайа тиэрдэҕин. Тиһэҕэр эйигин кытта сөпсөһөллөрүгэр эрэ тиийэллэр, кыайан аккаастамматтар. Утарылаһар да киһини уоскутан, тыҥааһыннаах кэпсэтиини сымнатан, ньалҕаарытан кэбиһэҕин. Ол быыһыгар бэйэҥ сыыһаларгын билинэҕин. Сэһэргээччигин сэҥээрэн истэҕин, сөпсөспүтэ буолаҕын. «Киитэрэй соҕус уонна тулуурдаах буолар хаһан баҕарар сүүйүүлээх», — диэн итини этэн эрдэхтэрэ."
    ]
  },
  {
    "title": "Путешествие с детьми? Легко и просто!",
    "date": "29.10.2018",
    "url": "http://keskil14.ru/puteshestvie-s-detmi-legko-i-prosto/",
    "raw_text": [
      "Франция! Какие ассоциации вызывает эта страна у вас? Круассаны, шляпки-береты, Эйфелева башня… Все, что связано с красотой, шармом и элегантностью, но совсем не путешествие с детьми.",
      "Мы решились на отчаянное путешествие длиной в месяц по городам Франции и Италии с тремя детьми: 10 лет, 3 лет и 1 года. При подготовке нам помогал коллега мужа – француз, поэтому мы ездили совсем не по привычным туристическим маршрутам. А маршрут выглядел так: Москва-Париж-Рим-Венеция-Милан-Страсбург-Палавасле Флот-Кан-Париж-Москва.",
      "Изначально наша поездка планировалась как командировка мужа. В Италии. В Милане должна была состояться конференция, где он должен был выступить. А визы в Италию не делали в Якутске, и даже в Москве рассмотрение визы длилось долго, и мы решили совместить приятное с полезным – встретиться с коллегой-французом и посмотреть на Францию, заодно съездить в Италию на конференцию.",
      "Не буду утомлять вас нудными рассказами где мы были и что видели. Поэтому представляю вам подборку жизненно важных пунктов для подготовки к путешествию с детьми – это жилье, транспорт, еда и достопримечательности.",
      "Жилье",
      "Для большой семьи из 3 детей и 2 взрослых жилье занимает первое место в подготовке перед поездкой.",
      "Исходя из того, какой маршрут был проложен, мы сначала конечно же искали удобную, красивую и комфортабельную гостиницу. Но не тут-то было, курс рубля давал о себе знать, поэтому мы решили не усложнять ситуацию и начали искать квартиру. На самом деле все очень просто! Заходите на сайт Airbnb, выбираете категории, количество человек, и обязательная графа – суперхост или суперхозяин. Почему обязательный? Потому что у суперхозяина много положительных отзывов, удобное расположение дома рядом с метро, есть все нужные удобства типа микроволновки, посудомойки и самое главное – есть стиральная машина, утюг и вай-фай.",
      "P.S. Только в Париже, в Диснейленде мы остановились в гостинице, так как сам парк находится далеко от самого Парижа, и у него большой гостиничный комплекс на широкий выбор.",
      "Хочу выделить пару советов, о чем обязательно надо спросить хозяина квартиры:",
      "Конечно надо быть осторожным при выборе дома, посмотрите по  Google-карте расположение дома, изучите хорошо отзывы!",
      " У нас был очень неприятный случай, когда мы приехали в город Кан во Франции. Хозяин дома отправил адрес, куда надо ехать. По идее мы выбрали квартиру рядом с ж/д станцией, но он отправил нас в другой конец города. Хочу отметить, что до города Кан мы ехали 4 часа на поезде до Парижа, оттуда до этого города на другом поезде 2 часа, и представьте наше состояние, с детьми и чемоданами! Приезжаем туда, видим маленькое кафе, а там оказывается всего лишь девушка, которая должна была нас встретить и отдать ключи. Забираем ключи, стиснув зубы едем обратно, вроде квартира чистая и опрятная, заселяемся. И ночью, на следующий день наши соседи сверху начинают шуметь и кричать! Так и продолжалось до нашего отъезда, каждый день шумели, то дрались, то кричали, то стучали, в общем ужас! Благо дети у нас спят крепко — высыпались хорошо, а мы нет.",
      "Никто от сюрпризов не застрахован, но будьте осторожны и бдительны!",
           "Транспорт",
      "При подготовке к поездке, вы продумали маршрут, нашли и забронировали жилье. Теперь приходит очередь транспорта!",
      "В Европе очень удобная система транспорта. Давайте расскажу по порядку:",
      "В городе любви мы провели замечательные 7 дней, а дальше нас ждала великая Италия! Первая остановка – Рим!",
      "В Риме мы пробыли 3 дня, прочувствуйте атмосферу Италии  — она великолепна! Обязательно кушайте все!",
      "Венеция – город-мечта, город-фотография, город-живущий за счет туристов со всего мира! Обычно в путеводителях и блогах предлагают провести в Венеции только 1 день, но одного дня вам не хватит полюбоваться всей красотой! И мы, учитывая это, провели 3 дня в самом романтичном городе.",
      "Милан – оказался совершенно другим, чем старинные Рим и Венеция. Город очень современный и деловой. Там и проводилась конференция мужа ESHG, а мы провели 5 дней в спокойствии. Конечно ездили в центр, пошопились немного, и на третий день мы съездили с детьми (без папы) в аквапарк.",
      "В этот день мы проснулись действительно не стой ноги! Сначала мы проспали на полчаса, не поняли сначала как добраться до аэропорта Милана (он, оказывается, стоит очень даже далеко от центрального вокзала) и чуть не опоздали на рейс! Регистрация была закончена, и, слава богу, муж за день прошел онлайн регистрацию, и только из-за этого нас впустили в самолет! Вы представляете? А дальше еще интереснее – мы стоим на станции Парижа, ждем объявления о посадке на наш поезд до Страсбурга. Пока ждем, я пошла покупать еду. Возвращаюсь – стоит муж с детьми, все французы бегут к поезду. Мы сначала не поняли в чем дело. На билете указан номер вагона, конечно он был в конце, заходим (заметьте, у нас 3 детей, 1 коляска, большой чемодан и огромный рюкзак), а мест нет! Побродили немного, я спросила у молодого человека, где мое место и показываю билет. А он говорит: “Все сидят, где хотят, тут мест нет”. А мы в шоке, муж разбросал наш багаж по разным вагонам, так как мест уже не было. А я потерянная пошла искать места. Сложилось все как никак лучше, Алину посадила рядом с девушкой, и в том же вагоне нам уступили места, и мы сидели вчетвером (я, муж, на коленках Мита и Аиночка) рядом!",
      "Страсбург – город на границе с Германией, очень красивый и красочный. Обязательно посетите его когда поедете во Францию! Там подают лучшее белое вино во Франции, а немецкое пиво и сосиски в представлении не нуждаются! В этом чудесном городе мы провели 5 дней, и решили поехать на море!",
      "Мы провели там незабываемые 9 дней!",
      "Кан – скромный и скупой на достопримечательности, но ничуть не отстает своей красотой от других городов. Мы ездили в обычную французскую деревню, посмотрели на Северное море в городке Льон-Сюр-Мер. Попробовали кальвадос (яблочное бренди), настоящий яблочный сидр и сыр камамбер. 5 дней пролетели очень быстро, и пришло время ехать домой.",
      "Подытожив все наши передвижения хочу выделить основные моменты:",
      "Еда",
      "Мы из тех людей, которые очень любят кушать. Как правило, мы стараемся не кушать фаст-фуд заграницей, только хардкор, только традиционная еда!",
      "Что говорить об Италии? Это рай! Рай для гурманов, рай для детей, рай пиццы и пасты, рай вина и кофе! Знаете, еще за чем надо ехать в Италию? Ответ – за мороженым gelato! Такого вкусного мороженого нет, наверно, нигде! Все дети очень любят лапшу, пиццу, поэтому у нас не возникало проблем с едой.",
      "И конечно же хваленая французская кухня, знаменитая своей утонченностью и разнообразием вкусов оказалась очень простой. То, что мы представляем, подают только в ресторанах высшего класса, а мы, простые люди, довольствовались обычными кафе и ресторанами. Но и тут не разочаровались, везде было очень вкусно. Вы непременноудивитесь, когда увидите какие порции вам будут подавать!",
      "«Итак, правильные французы, в основной своей массе не водят детей в рестораны, они не получат удовольствия от общения и еды. Сначала заказывают вино, потом выбирают салат, основное блюдо и десерт. Могут кушать часами, наслаждаясь жизнью», — объяснил нам коллега, когда мы спросили об отношениях к еде у французов.",
      "У каждого региона есть свое фирменное блюдо. Например, в Страсбурге – это тартфламбе (примерно, как пицца, на тонкое тесто выкладывают разные ингредиенты) и немецкие сосиски.",
      "В курортных городах есть детское меню, но продукты, в принципе,такие же как у нас: мясо, картошка, морепродукты. Какая же была радость у детей, когда к любому блюду на гарнир подавали картошку фри! Но мы были удивлены тем, что в меню отсутствовали первые блюда. Где же был знаменитый французский луковый суп? Красивые и необычные текстурой супы-пюре? Нам остается только догадываться.",
      "Для малышек от 0 до 1 года в любом супермаркете продаются пюрешки и разные каши, печеньки, соки, как у нас. Как нам сказали, во Франции детское питание очень качественное, можно смело брать! Если вы пьете искусственное молоко, его можно купить в аптеках, стоят примерно также, как и у нас.",
      "Достопримечательности",
      "Поход с детьми в музеи может превратиться в беготню по залу или в конкурс на нытье. Поэтому мы предлагаем вам не мучать и не мучиться долгими нудными экскурсиями под палящим солнцем или в душном коридоре.",
      "Предлагаю вариант между-между:",
      "Что будет интересно в музее мальчику 3 года и девочке 10 лет? Скелет настоящего динозавра! В Париже есть Музей естествознания, находится в ботаническом саду, и там проходила выставка скелета Тираннозавра Рекс. А в Венеции, также в Музее естественной истории, мы увидели семиметровый скелет Уранозавра, и коллекцию скелетов и чучел животных.",
      "— Рим – сам по себе город-достопримечательность, каждое здание пропитано временем! Полюбуйтесь с детьми на руины, пофантазируйте что это могло быть и какие люди могли бы жить. В центре очень много фонтанов, купите по дороге что-нибудь на перекус, посидите и любуйтесь красотой Рима.",
           "Еще раз хотела отметить важнейшие пункты поездки:",
      "Таким образом, наше путешествие превратилось из мечты в реальность!",
      "И мы всем желаем воплощать мечты, увидеть мир и не бояться брать детишек с собой в кругосветные путешествия!",
      "Айталина Романова.",
      " "
    ]
  },
  {
    "title": "Как правильно учить уроки с ребенком",
    "date": "25.10.2018",
    "url": "http://keskil14.ru/kak-pravilno-uchit-uroki-s-rebenkom/",
    "raw_text": [
           "Советы педагога-психолога ГБУ РС (Я) «Центр",
      "социально-психологической поддержки семьи и молодежи»",
      "Татьяны Егоровой",
                               "Будьте рядом",
      "Главная цель родителей – научить ребенка самостоятельности. С чего это начать делать? На первых порах вам придется обязательно присутствовать рядом с ребенком, когда он делает уроки и всячески поддерживать. Учтите, не делать уроки вместо него, а быть рядом, направлять. Ни в коем случае не ругая за ошибки, а объясняя их суть. К примеру: «Существуют такие хитрые слова…» и т.д.",
      "Существуют этапы помощи родителя в деле выполнения ребенком домашних заданий:",
      "Самое главное во всех этих этапах – донести до своего ребенка, что он всегда может обратиться к вам за помощью, если он чего-то не понимает. Родителям же крайне важно в это время иметь терпение.",
      "Контроль необходим",
      "Если ребенок не хочет садиться за уроки, вам придется ввести определенные правила, которые должны четко выполняться. Научитесь договариваться с ним – спокойно, но жестко. Объясните ребенку, что делать уроки является для него такой же обязанностью, как работа для мамы и папы.",
      "Подготовьте рабочее место",
      "Условия для подготовки домашних заданий должны быть самыми комфортными. У  ребенка желательно должен быть отдельный стол только для подготовки уроков, полноценное рабочее место. На этом столе не должно быть ничего лишнего, яркого и отвлекающего внимания: сувениров, игрушек, ярких надписей и т.д. Удобный стул, правильный свет, тишина. Во время подготовки ребенком уроков выключайте телевизор.",
      "Угадайте время",
      "В начальной школе на выполнение домашней работы не должно уходить больше 1,5 часа. В этот промежуток времени обязательно должен быть включен перерыв. К примеру, сделал один урок – 10 минут отдохнул. Желательно, чтобы во время этого отдыха ребенок двигался – прыгал в классики, делал пальчиковую гимнастику.",
      "Начинать нужно со сложных заданий, например, с русского языка или математики. Но нужно учитывать личностные качества ребенка и его темперамент. Дети импульсивные имеют свойство начинать делать уроки с большим воодушевлением, но очень быстро уставать от этого дела. Медлительные и усидчивые же дети не могут быстро включаться в процесс, делают это очень медленно. Для первого типа детей самым оптимальным будет начинать делать уроки со сложных заданий, для вторых, наоборот, с легких и простых.",
      "Давайте детям отдыхать",
      "Поговорим о распорядке дня вашего школьника. Для детей, обучающихся с первой смены, самым работоспособным временем для выполнения домашних заданий являетсяпериод с 16 до 19 часов, для детей второй смены  — с 11 до 13 часов. После прихода домой со школы ребёнок в первую очередь должен отдохнуть – 1-1,5 часа. Погулять (лучший вариант!), немного поиграть, поесть и тогда уже приниматься за уроки. Но важно не переборщить с играми. После слишком интенсивных и длительных игр ребенок перевозбуждается, устает и уже не может полноценно выполнять домашние задания.",
      "Не ругайте за ошибки",
      "Не ругайте ребенка за ошибки или плохие оценки и ни в коем случае не кричите. Лучше предложите своему ребенку найти и проанализировать их. Объясните ему, что делать ошибки не стыдно, стыдно – ничего не делать. Донесите до него, что он все сможет, сумеет, поймет. Ведь исправить цифру в дневнике возможно всегда, а вот поправлять в будущем низкую самооценку, потому что в детстве мама обзывала «ни на что не годным» будет очень тяжело.",
      "Вырабатывайте в детях ответственность",
      "Вырабатывайте в своих детях ответственность и самостоятельность. Желательно создать для него ежедневные рутины и график. Дисциплина — путь к успеху!",
      "Поощряйте Четверки и Пятерки",
      "Психологи выступает за поощрение хорошей учёбы. В конце учебного года, если ребёнок окончил его хорошими оценками, его обязательно надо поощрить. Необязательно делать это с помощью дорогих подарков, но учесть мечту ребенка необходимо. Причем, о том, что его ждет подарок, ребёнок должен знать еще во время учебного года. Подобное стимулирование, как показывает практика, в разы повышает мотивацию детей к успешной учебе.",
      "Будьте позитивны!",
      "Родитель не должен относиться к учебе своего ребёнка, как к тяжкой обязанности. Подобный подход очень легко передается детям. Будьте позитивны. И обязательно «держите» авторитет учителя. Культивируя значимость образования, вы строите по кирпичикам успешное будущее своего ребенка. Ведь чем он больше знает, тем легче ему будет идти по жизни!",
      "ГБУ РС (Я) «Центр социально-психологическо поддержки семьи и молодежи"
    ]
  },
  {
    "title": "ТЕСТ: Лидергин дуо?",
    "date": "25.10.2018",
    "url": "http://keskil14.ru/lidergin-duo/",
    "raw_text": [
                               "6. Туохтан ордук дуоһуйуоххунуй?",
      "***",
      "29-35. Эн лидер буоларга айылҕаттан ананан төрөөбүккүн. Барылар ын абылыыр айылгылааххын, салайар, түмэр, тэрийэр дьоҕурдааххын. Ол иһин эн тылгын истэллэр, сүбэлэттэрэллэр. Суох буоллаххына, кылааһыҥ оҕолоро улаханнык суохтууллар. Ол гынан баран, ити баһылыыр-көҕүлүүр талааҥҥын дьону солуута суох соруйарга, дьаһайарга, хамаандалыырга туһаныма. Оннук киэптээтэххинэ, сотору кэминэн ким да эйигин аанньа ахтыбат буолуоҕа.",
      "22-28. Эн бэйэҥ иннигин көрүнэр, санааҕын толлубакка этэр, соруммуккун ситиһэр киһигин. Хаһан баҕарар сөптөөх быһаарыныыны ылынар буолаҥҥын, доҕотторуҥ ортолоругар аптарытыаттааххын, «ыйааһыннаах» тыллааххын. Ол эрээри, хаһан да «мин аҕай» дэммэккин, болҕомто киинигэр сылдьарга дураһыйбаккын. Ыксал тирээтэҕинэ эрэ кыаххын көрдөрөҕүн. Дьиҥэр, арыый көхтөөх буоларыҥ ордук. Тоҕо диэтэххэ, эйигиттэн сатабыллаах салайааччы тахсар чинчилээх.",
           "15-21. Эн киһи туох дииринэн сылдьар, сабыдыалга түргэнник бэринэр, тус санаата суох киһигин. Оннук буолар соччото суох. Куһаҕан дьаллыктаах дьон дьайыыларыгар киирэн бириэххин, онно-манна түбэһэн хаалыаххын сөп. Хайа, уонна аҕыйах сылынан дьоҥҥуттан тэйэн, ыраах үөрэнэ барыаҥ дии. Онно бэйэҕин бэйэҥ көрүнэ, инигин быһаарса сылдьыахтааххын. Ол иһин арыый быһаарыылаах, сытыы-хотуу, тус толкуйдаах буоларга кыһалын.",
      " "
    ]
  },
  {
    "title": "Как уберечь ребенка от насилия и жестокого обращения (памятка для родителей и педагогов)",
    "date": "22.10.2018",
    "url": "http://keskil14.ru/kak-uberech-rebenka-ot-nasiliya-i-zhestokogo-obrashheniya-pamyatka-dlya-roditelej-i-pedagogov/",
    "raw_text": [
           "         В настоящее время выявляется немалое количество фактов жестокого обращения и насилия в отношении детей, не достигших совершеннолетия. Дети дошкольного и школьного возраста нередко становятся жертвами посягательств, как со стороны взрослых, так и со стороны своих сверстников, как внутри семьи, так и вне семьи. ",
      "За весь период работы отдела Мобильной кризисной службы Центра в работу поступило более 500 фактов жестокого обращения и насилия в отношении несовершеннолетних. Жертвами насилия становятся дети с самого раннего возраста, а насильниками часто выступают и сами родители. 46% от всех поступивших фактов являются факты физического насилия. Наравне стоят факты сексуального насилия над детьми, 44% от всех поступивших случаев. Кроме того существуют факты эмоционального насилия – 7%, и 3% (это более 10 случаев) фактов пренебрежения нуждами ребенка. Если сравнивать по годам то с каждым годом растет число насилия против половой неприкосновенности детей, а так же физической угрозы здоровью и жизни.  ",
      "На данный момент в работе Мобильной кризисной службы находится 162 факта жестокого обращения и насилия по отношению к несовершеннолетним. 47% поступивших дел по факту сексуального насилия над несовершеннолетними, 41% по факту физического насилия, 8% психологического насилия, и 4% пренебрежения нуждами детей.",
      " Как уберечь ребенка от насилия?",
      "Жестокое обращение с ребенком — это поведение, находящееся за пределами общепринятых норм и представляющее значительный риск причинения ребенку физического или эмоционального вреда.",
      "Выделяют четыре вида жестокого обращения:",
      "Причины этих явлений многообразны, для выявления которых необходимо проявлять высокий уровень внимания со стороны взрослых, окружающих ребенка. Такими взрослыми могут являться родители, родственники ребенка, бдительные соседи, а также педагоги, непосредственно работающие с детьми, врачи, другие неравнодушные взрослые.",
      "Самые первые люди, которые могут выявить насилие над ребенком это:",
      "В случае выявления явных признаков жестокого обращения с ребенком сотрудники должны:",
      "Но самая большая ответственность за своего ребенка, конечно, же лежит на его родителях. В первую очередь родителям необходимо дать понять своему ребенку, что Вы рядом, что всегда придете своему ребенку на помощь, выслушаете и поймете его, что он всегда может в Вам обратиться.",
           "    Для предотвращения жестокого обращения и насилия в отношении своего ребенка, родителям необходимо:",
           "ПОМНИТЕ! ПОСЛЕДСТВИЯ НАСИЛИЯ И ЖЕСТОКОГО ОБРАЩЕНИЯ ПОРОЙ НЕПРЕДСКАЗУЕМЫ И МОГУТ НЕГАТИВНО ОТРАЗИТЬСЯ НА ВСЕМ ПОСЛЕДУЮЩЕМ БУДУЩЕМ РЕБЕНКА:",
      "ОДНАКО!Как показывает опыт работы нашего отдела, часто родители отказываются от психологической помощи своему ребенку, пережившему насилие какой-либо степени. Причиной этому служит многое. Некоторые родители считают, что их ребенку опасно переживать моменты насилия заново (пусть лучше забудет), некоторые родители не доверяют незнакомым людям, некоторые же просто не понимают сути прохождения психологической реабилитации, боятся «лечения».",
      "Реабилитационная программа Мобильной кризисной службы направлена на осуществление комплексной социально-психологической помощи детям и подросткам, перенесшим разного вида психотравмирующие ситуации.",
      "Задачи реабилитационной программы:",
      "Если Вы стали свидетелем жестокого обращения и насилия над детьми просим позвонить по номеру 8-800-100-22-83.  ",
      "Мобильная кризисная служба",
      "Центра социально-психологической поддержки ",
      "семьи и молодежи РС (Я) ",
           " "
    ]
  },
  {
    "title": "Тургутук: Кыһалҕаҕын бэйэҥ сатаан быһаараҕыҥ дуо?",
    "date": "22.10.2018",
    "url": "http://keskil14.ru/turgutuk-ky-al-a-y-beje-sataan-by-aara-yn-duo/",
    "raw_text": [
           "а)      суох, тугу туһанаары — 3;",
      "б)      кэпсээминэ. Оччоҕо эрэ уоскуйар курдукпун — 1;",
      "в)      биирдэ эмэ. Үчүгэй сүбэһит баар буоллаҕына —2.",
           "а)      күүскэ уонна наһаа өр санаарҕыыбын — 4;",
      "б)      арааһынай, хайдах түбэлтэтиттэн тутулуктаах —0;",
      "в)      суох, төттөрүтүн түргэнник умна сатыыбын —2.",
           "а)      бэйэбин саарата сатаан, тугу сөбүлүүрбүн ылан сиибин, ымсыырбыппын атыылаһабын. Оччоҕо биирдэ дуоһуйабын.",
      "б)      аралдьыйаары, доҕотторбор күүлэйдии барабын — 2;",
      "в)      дьиэбэр бүгэн олоробун — 4.",
           "а)      аны кэпсэппэт буолаҕын — 3;",
      "б)      сирэй көрсөн быһаарсаҕын — 0;",
      "в)      хомойбуккун дьоҥҥо үҥсэргээн кэпсиигин — 1.",
           "а)      сир үрдүгэр баар туох баар куһаҕаны барытын умнан кэбиһэҕин — 1;",
      "б)      бу хатыламмат кэрэ түгэн сотору бүтэн хаалыа диэн, искэр хомойо саныыгын —3;",
      "в)      ис-искиттэн дуоһуйа үөрбэккин, күннээҕи кыһалҕаларгын син биир саныы сылдьаҕын —5.",
           "а)      кинилэр да көмөлөрө суох кыһалҕабын быһаарар инибин — 4;",
      "б)      дьоҥҥо туһалара элбэх  — 2;",
      "в)      киһи бэйэтин бэйэтэ эрэ өрөһүйэр, билэр кыахтаах — 3.",
           "а)      күннэтэ тургутан көрөр — 5;",
      "б)      аһыммат, соруйан барытын уустугурдар —2;",
      "в)      араҥаччылыыр, ачаалатар, маанылыыыр — 1.",
           "а)      үөрүүлээх эрэ түгэннэргин эргитэ саныыгын — 1;",
      "б)      хайдах гынан иэстэһэргин толкуйдуугун — 2;",
      "в)      кинини төһө өр тулуйа сылдьыбыккын сөҕөҕүн — 3.",
           "***",
      "0-15. Эн туохтан да чаҕыйбат модун санаалаах эбиккин. Ыараханы тулуйаҕын, уйаҕын. Ытыы-соҥуу сылдьыбаккын, суламмаккын. Үчүгэйгэ эрэ эрэнэриҥ, чөл куттааҕыҥ хайҕаллаах. Кытаат, бу курдук ортотун көрөн, сиэрдээхтик олор.",
           "16-26. Бэйэҥ тугу саҥараргын өйдөөн иһит эрэ. «Мин эрэйдээх», «бу сордоох» диэн тыллары наһаа үгүстүк туттаҕын буолбаат? Туох кыаллыбатын-табыллыбатын тоҕо наар ааҕаҕын, дьоҥҥо кэпсиигин? Дьиибэ баҕайы. Чэ, ааспыкка ыалдьан хаалаҥҥын, хаарыан бырааһынньыктан маппытыҥ. Ону тоҕо оҕо аайы барыларыгар эттиҥ? Аһыннартараары дуо? Бэйэҥ үөрүүгүн-хомолтоҕун таскар таһаарарыҥ, биллэрэ сатыырыҥ соччото суох ээ. Улаатан эрэҕин, сороҕун искэр тутарга үөрэн.",
           "27-36. Бырастыы гын, ол эрээри этэбин: мөлтөх киһи улаатан эрэр эбиккин. Хаһааҥҥа диэри эн кыһалҕаҕын барытын төрөппүттэриҥ быһаара сылдьыахтарай? Бэйэҥ баран, учууталгыттан кинигэтэ уларыс ээ. Биитэр эмиэ ийэҕин сүүрдэҕиҥ дуо? Аны туран, үөхтэхтэринэ, тоҕо ытаабытынан бараҕын? Ааҕыс ээ. Тоҕо атаҕастатаҕын? Бэйэҥ иннигин көрүммэт буоллаххын, ханна ыраатыаххыный? Олох диэн охсуһуу. Кытаанах соҕус, сытыы-хотуу уонна тулуурдаах буоларга кыһалын.",
      " "
    ]
  },
  {
    "title": "ДИЭРИ уонна ДЫЛЫ",
    "date": "12.10.2018",
    "url": "http://keskil14.ru/dieri-uonna-dyly/",
    "raw_text": [
           "ДЫЛЫ уонна ДИЭРИ диэн тыллары олус бутуйаллар, сыыһа тутталлар. “Көрсүөххэ дылы”, “сэттэ сааһыгар дылы”, “мантан куоракка дылы” диэн сыыһа саҥараллар, оннук суруйаллар. “Биир өйдөбүллээхтэр буолбатах дуо?” – дииллэр. Доҕоттоор, оннук буолбатах, олох тус-туспа суолталаах тыллар.",
      "ДИЭРИ диэн тыл нууччалыы “до” диэн тылбаастанар. Бу тылы КЭЭМЭЙИ уонна КЭМИ быһаарарга туттуохтааххыт.",
      "Холобура, КЭМИ (бириэмэни, күнү-дьылы, киһи сааһын) бэлиэтииргэ: аны сааска диэри, бэҕэһээҥҥэ диэри, эһиилгэ диэри, 26 сааспар диэри, оскуоланы бүтэриэхпэр диэри, хамнаһым кэлиэр диэри.",
      "КЭЭМЭЙИ (ыйааһыны, ырааҕы-чугаһы, уһуну-кылгаһы) этэргэр: 70 кг диэри ыйааһыннаахтар, 60 миэтэрэҕэ диэри, чугас күөлгэ диэри, Москваҕа диэри, туоннаҕа диэри.",
      "         Оттон ДЫЛЫ диэн тыл “наподобие, как, вроде, словно, подобно” диэн тылбаастанар. Ол эбэтэр кими эрэ тэҥнииргэр, кимиэхэ эрэ майгыннатаргар, туохха эрэ холуургар туттарыҥ оруннаах.",
      "Холобура, “Киниэхэ дылы тоҕо эмискэ кыыһырдыҥ?”, “Кыыска дылы кыбыстар”, “Акаарыга дылы буоллаххын”, “Эмиэ да кини сонугар дылы”, о.д.а. ",
                " "
    ]
  },
  {
    "title": "ТЕСТ: Бэйэҕэр эрэллээх буолуу — ситиһии төрдө",
    "date": "10.10.2018",
    "url": "http://keskil14.ru/beje-er-erelleeh-buoluu-siti-ii-t-rd/",
    "raw_text": [
      "  ⠀Бэйэтигэр эрэллээх киһи күүстээх санаалаах, ситиһиилээх, олоҕунан дуоһуйар, дьоллоох буолар. ",
      "  ⠀Бэйэтигэр эрэммэт киһи куттас, халбаҥ, сымыйаччы, муҥкук, тус санаата суох буолар. Оннук киһи сыала-соруга суох, тыал ханна үрэринэн сылдьар, ис кыаҕын кыайан арыйбат, тугу да олоҕор ситиспэт, онтон сылтаан куһаҕан дьаллыкка умньаныан да сөп.",
      "  ⠀Онон билиҥҥиттэн бэйэҕэр эрэллээх буоларга үөрэн. Онуоха бу тургутук туһалыа. Ыйытыыларга хоруйдаан, бэйэҕэр төһө эрэллээххин бил, түмүктэ оҥоһун, уларыйарга, тупсарга  сыалла-сорукта туруор.",
      "                                      ***",
      "1. Эйигин кытта хайдах илии тутуһан дорооболоһоллорун ордороҕун?",
      "Өскөтүн “А” хоруйуҥ элбэх буоллаҕына, эн бэйэҕэр эрэллээххин. Ол эрээри, оҕо буолаҥҥын, ардыгар мунаахсыйар, саарбахтыыр да түгэннэрдээххин. Ону эн, күүстээх личность буолаҥҥын, кыбыстыбакка билинэҕин уонна доҕотторгуттан, улахан дьонтон сүбэ көрдүүгүн. Сыал-сорук туруоруммут буоллаххына, туох да эрэйэ-мэһэйэ, элбэх сыраны-сылбаны бараабакка, холкутук ситиһиэҥ. Маладьыас, бэйэҕэр эрэлгин сүтэримэ.",
      "Өскөтүн “Б” баһыйар буоллаҕына, эн бэйэҕэр соччо эрэммэт эбиккин. Билэр дьонуҥ ортолоругар, сылдьа үөрэммит эйгэҕэр холкутук, көҥүллүк сананаҕын, туохтан да куттаммаккын, толлубаккын. Ол эрээри, атын сиргэ, холобура, лааҕырга, саҥа оскуолаҕа, күрэхтэһиилэргэ кэллэххинэ, мунан хаалбыт кус оҕотун курдук буолаҕын, бэйэҕин өйөбүлэ суох курдук сананаҕын, куттаммыт курдук сылдьаҕын. Ол иһин олимпиадаларга, куонкурустарга эҥин билэргин да билбэт буола уолуйуоххун, долгуйуоххун сөп. Өйдөө, мэлдьи ийэ-аҕа көрүүтүгэр-харайыытыгар, төрөөбүт түөлбэ биһигэр бүөбэйдэниэҥ суоҕа.  Туспа-туора дойдуга барар, атын дьоннуун алтыһар түгэн син биир тирээн кэлиэҕэ. Онно бэлэм буол, ханнык да түгэҥҥэ бэйэҕэр эрэлгин ыһыктыма.",
      "Өскөтүн “В” элбэх буоллаҕына, эн бэйэҕин сэнэнэҕин, наар кыаллыбат, сатаммат эрэ өттүн көрөҕүн, куруук атаҕастаммыт курдук сананаҕын. Кыаххын ситэри туһаммаккын, талааҥҥын арыйбаккын, кистэнэ, бэйэҕэр бүгэ сылдьаҕын. Салгыы итинник буолара табыллыбат. Күүстээх санааҕын ылынан, харса суоххун киллэрэн, кыайыам суоҕа диир күрэхтэһиилэргэр холонон көр, барытыгар көхтөөхтүк кыттан, бэйэҕэр эрэли үөскэт.",
    ]
   }
]